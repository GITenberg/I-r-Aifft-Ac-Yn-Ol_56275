<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="en" lang="en">
  <head>
    <meta http-equiv="Content-Type" content="text/html;charset=utf-8" />
    <title>Distributed Proofreader's Canada eBook of I’r Aifft Ac Yn Ol</title>
    <link rel="coverpage" href="images/cover.jpg"/>
    <meta name="cover" content="images/cover.jpg" />
    <meta name="DC.Title" content="I’r Aifft Ac Yn Ol"/>
    <meta name="DC.Creator" content="Jones, D. Rhagfyr"/>
    <meta name="DC.Language" content="cy"/>
    <meta name="DC.Created" content="1904"/>
    <meta name="Pubdate" content="1904"/>
    <meta name="DC.Subject" content="travel, Egypt"/>
    <meta name="Tags" content="travel, Egypt"/>
    <meta name="generator" content="fpgen 4.56"/>
    <style type="text/css">
      body { margin-left:8%;margin-right:10%; }
      .pageno  { right: 1%; font-size: x-small; background-color: inherit; color: silver;
               text-indent: 0em; text-align: right; position: absolute;
               border:1px solid silver; padding:1px 3px; font-style:normal;
               font-variant: normal; font-weight: normal; text-decoration:none; }
      .pageno:after { color: gray; content: attr(title); }
      .it { font-style:italic; }
      .bold { font-weight:bold; }
      .sc { font-variant:small-caps; }
      p { text-indent:0; margin-top:0.5em; margin-bottom:0.5em;
          text-align: justify; }
      div.lgc { }
      div.lgc p { text-align:center; text-indent:0; margin-top:0; margin-bottom:0; }
      div.lgp { }

      div.lgp p {
        text-align:left; text-indent:0; margin-top:0; margin-bottom:0;
      }

      .poetry-container {
        display:block; text-align:left; margin-left:2em;
      }

      .stanza-inner {
        display:inline-block;
      }

      .stanza-outer {
        page-break-inside: avoid;
      }

      .stanza-inner .line0 {
        display:inline-block;
      }
      .stanza-outer .line0 {
        display:block;
      }

          h1 {
            text-align:center;
            font-weight:normal;
            page-break-before: always;
            font-size:1.2em; margin:2em auto 1em auto
          }

      hr.tbk100{ border:none; border-bottom:1px solid black; width:30%; margin-top:1em; margin-bottom:1em; text-align:center; margin-left:35%; margin-right:35% }
      hr.tbk101{ border:none; border-bottom:1px solid black; width:30%; margin-top:1em; margin-bottom:1em; text-align:center; margin-left:35%; margin-right:35% }
      hr.tbk102{ border:none; border-bottom:1px solid white; width:30%; margin-top:1em; margin-bottom:1em; text-align:center; margin-left:35%; margin-right:35% }
      hr.pbk { border:none; border-bottom:1px solid silver; width:100%; margin-top:2em; margin-bottom:2em }
      .figcenter {
        text-align:center;
        margin:1em auto;
        page-break-inside: avoid;
      }

      div.blockquote { margin:1em 2em; text-align:justify; }
      p.caption { text-align:center; margin:0 auto; width:100%; }
      p.line { text-indent:0; margin-top:0; margin-bottom:0; }
      div.lgp p.line0 { text-indent:-3em; margin:0 auto 0 3em; }
      table { page-break-inside: avoid; }
      table.center { margin:0.5em auto; border-collapse: collapse; padding:3px; }
      table.flushleft { margin:0.5em 0em; border-collapse: collapse; padding:3px; }
      table.left { margin:0.5em 1.2em; border-collapse: collapse; padding:3px; }
      .tab1c1 { }
      .tab1c2 { }
      .tab1c3 { }
      .tab2c1 { }
      .tab2c2 { }
      .tdStyle0 {
      padding: 0px 5px; text-align:right; vertical-align:top;
      }
      .tdStyle1 {
      padding: 0px 5px; text-align:center; vertical-align:top;
      }
      .tdStyle2 {
      padding: 0px 5px; text-align:left; vertical-align:top;
      }
      .pindent { margin-top:0; margin-bottom:0; text-indent:1.5em; }
      .noindent { margin-top:0; margin-bottom:0; text-indent:0; }
      .hang { padding-left:1.5em; text-indent:-1.5em; }
      .literal-container { text-align:center; margin:0 0; }
      .literal { display:inline-block; text-align:left; }
    </style>
   <style type="text/css">
       h1 { font-size: 1.5em; font-weight: bold;}
       .pindent {margin-top: 0.25em; margin-bottom: 0em;}
   </style>
  </head>
  <body>


<pre>

The Project Gutenberg EBook of I'r Aifft Ac Yn Ol, by D. Rhagfyr Jones

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.

Title: I'r Aifft Ac Yn Ol

Author: D. Rhagfyr Jones

Release Date: December 31, 2017 [EBook #56275]

Language: Welsh

Character set encoding: UTF-8

*** START OF THIS PROJECT GUTENBERG EBOOK I'R AIFFT AC YN OL ***




Produced by Mardi Desjardins & the online Distributed
Proofreaders Canada team at http://www.pgdpcanada.net






</pre>

<div class='figcenter'>
<img src='images/cover.jpg' alt='' id='iid-0000' style='width:80%;height:auto;'/>
</div>

<p class='pindent'><a id='awd'></a></p>

<div class='figcenter'>
<img src='images/i001.jpg' alt='' id='iid-0001' style='width:80%;height:auto;'/>
<p class='caption'><span class='bold'><span class='it'>YR AWDWR.</span></span></p>
</div>

<hr class='pbk'/>

<div class='lgc' style=''> <!-- rend=';' -->
<p class='line'>&#160;</p>
<p class='line'>&#160;</p>
<p class='line' style='text-align:center;font-size:2em;font-weight:bold;'>I’R AIFFT &nbsp;&nbsp;&nbsp;&nbsp;</p>
<p class='line' style='text-align:center;font-size:2em;font-weight:bold;'>&nbsp;&nbsp;&nbsp;&nbsp;AC YN OL:</p>
<p class='line'>&#160;</p>
<p class='line'>&#160;</p>
<p class='line'>&#160;</p>
<p class='line' style='font-size:0.9em;'>GAN Y</p>
<p class='line'>&#160;</p>
<p class='line' style='font-size:1.3em;font-weight:bold;'>Parch. D. RHAGFYR JONES,</p>
<p class='line'>&#160;</p>
<p class='line' style='font-size:1.1em;'>TREORCI.</p>
<p class='line'>&#160;</p>
<p class='line'>&#160;</p>
<p class='line'>&#160;</p>
<p class='line'>&#160;</p>
<p class='line'>GWRECSAM:</p>
<p class='line'><span class='sc'>Hughes a’i Fab, Cyhoeddwyr</span></p>
<p class='line'>&#160;</p>
<p class='line'>1904.</p>
<p class='line'>&#160;</p>
</div> <!-- end rend -->

<hr class='pbk'/>

<div><h1>CYFLWYNIAD.</h1></div>

<div class='lgc' style=''> <!-- rend=';' -->
<p class='line'>&#160;</p>
<p class='line'>&#160;</p>
<p class='line'>I’R</p>
<p class='line' style='font-size:1.2em;font-weight:bold;'>Henadur E. H. Davies, Ysw., Y.H.,</p>
<p class='line'>PENRE, RHONDDA,</p>
<p class='line'>YR HWN YN GYNTAF A GEISIODD</p>
<p class='line'>GENYF WNEUD MOES-GYFARCHIAD YN Y</p>
<p class='line'>FFURF YMA I’R CYHOEDD ODDIAR LWYFAM Y WASG,</p>
<p class='line'>A’R HWN SYDD YN DYFOD YN FWY HYSBYS O</p>
<p class='line'>FLWYDDYN I FLWYDDYN YN EI ENWAD</p>
<p class='line'>A’I WLAD FEL UN O’R BONEDDWYR</p>
<p class='line'>MWYAF LLENGAROL, DYNGAROL,</p>
<p class='line'>A CHRISTGAROL,</p>
<p class='line'>Y CYFLWYNAF Y GYFROL FECHAN ANELWIG HON,</p>
<p class='line'>TRWY EI GANIATAD.</p>
</div> <!-- end rend -->

<hr class='pbk'/>

<div><h1>RHAGDRAETH.</h1></div>

<div class='figcenter'>
<img src='images/i005.jpg' alt='' id='iid-0002' style='width:18%;height:auto;'/>
</div>

<p class='noindent'><img src='images/drop-y.jpg' style='float:left;width:8%;' alt='Y'/>MAE llawer wedi ei ysgrifenu ar ymweliadau
â’r Aifft a Chanaan, o dro i dro,
mewn ieithoedd eraill yn gystal ag yn y
Gymraeg. Ond credaf fod lle i’r llyfr hwn, am
ei fod yn wahanol i’r rhan fwyaf, os nad yr oll,
o’i gyfathrach.</p>

<p class='pindent'><span class='it'>Bydd yn fwy personol.</span></p>

<p class='pindent'>Yma ceir y golygfeydd a’r digwyddiadau nid
yn sefyll allan ar eu pen eu hun, fel pethau diberthynas;
yn hytrach deuant atom â lliw myfyrdod
y gweledydd arnynt i gyd. Bydd arddull
ac argraffiadau meddyliol yr awdwr yn rhan o
honynt, ac yn eu gwneud felly yn wahanol i’r
hyn ydynt gan neb arall.</p>

<p class='pindent'>Nid yw llyfr o fath hwn i’w restru ymysg
arwein-lyfrau (<span class='it'>guide-books</span>) a phethau o’r fath:
llenyddiaeth ydyw, ac fel llenyddiaeth y mae i’w
ddarllen a’i fwynhau. Os na fydd y darllenydd
yn cydweled â phobpeth, bydd hyny’n glod i’r
awdwr ac iddo yntau, fe ddichon; oblegid gwn
mai hoffach gan yr awdwr fydd deffro meddwl,
a’i gadw ar ddihun, nag enill rhywysgafn-air ogymeradwyaeth
teg yr olwg arno, ond byr ei hoedl.</p>

<p class='pindent'>Os daw’r llyfr â ni i adnabod yn well y
Dwyreinfyd didwrf, cryd yr hil a chryd ein
crefydd, bydd hyny yn dâl am ei ddarllen ac
am ei ysgrifenu.</p>

<p class='line' style='text-align:right;margin-right:3em;margin-top:0.5em;'><span class='bold'>ELFED.</span></p>

<div class='blockquote'>

<p class='pindent'>Llundain: Gorphenaf, 1904.</p>

</div>

<div><h1>Gan GWYLFA.</h1></div>

<div class='figcenter'>
<img src='images/i006.jpg' alt='' id='iid-0003' style='width:18%;height:auto;'/>
</div>

<div class='literal-container' style=''><div class='literal'> <!-- rend=';' -->
<p class='line'>Lle mae’r <span class='it'>Nile</span> yn llifo’n llachar</p>
<p class='line'>&ensp;&ensp;Buost yn ymdeithydd llesg,</p>
<p class='line'>Lle bu <span class='it'>Joseph</span> yn y carchar,</p>
<p class='line'>&ensp;&ensp;Lle bu <span class='it'>Moses</span> yn hesg;</p>
<p class='line'>Ac wedi gweled byd mor bell,</p>
<p class='line'>Difyr oedd d’od i <span class='it'>Gymru</span>’n well.</p>
<p class='line'>&#160;</p>
<p class='line'>Un o’m hoff freuddwydion inau</p>
<p class='line'>&ensp;&ensp;Oedd cael gwel’d y <span class='it'>lotos</span> pêr,</p>
<p class='line'>A phob un o’r pyramidiau</p>
<p class='line'>&ensp;&ensp;Tan ei goron wen o sêr:</p>
<p class='line'>Ond mwyach ni rwgnachaf fi,</p>
<p class='line'>Mae’r <span class='it'>Aifft</span> i gyd yn dy gyfrol di.</p>
<p class='line'>&#160;</p>
<p class='line'>Yno mae yr <span class='it'>Arab</span> hapus,</p>
<p class='line'>&ensp;&ensp;Yno mae y <span class='it'>Sphinx</span> diwên;</p>
<p class='line'>Bywyd yn segurdod melus,</p>
<p class='line'>&ensp;&ensp;Harddwch yn bererin hen:</p>
<p class='line'>A dyma wlad y rhamant fawr</p>
<p class='line'>Mewn cyfrol fach <span class='it'>Gymreig</span> yn awr.</p>
<p class='line'>&#160;</p>
<p class='line'>Plygodd hi ei haden dirion</p>
<p class='line'>&ensp;&ensp;Dros fy <span class='sc'>Iesu</span> y’more’i oes,</p>
<p class='line'>A hi ofalodd yru <span class='it'>Simon</span></p>
<p class='line'>&ensp;&ensp;Tua’r bryn i ddwyn ei Groes:</p>
<p class='line'>Gwell yw anghofio’i gorthrwm cas,</p>
<p class='line'>A chofio’r <span class='it'>Aifft</span> y’nyddiau’i Gras.</p>
<p class='line'>&#160;</p>
<p class='line' style='text-align:left;margin-left:0em;'><span class='it'>Mehefin</span>, 1904.</p>
</div></div> <!-- end rend -->

<hr class='pbk'/>

<div><h1>GAIR YN EI BRYD.</h1></div>

<div class='figcenter'>
<img src='images/i007.jpg' alt='' id='iid-0004' style='width:18%;height:auto;'/>
</div>

<p class='noindent'><img src='images/drop-t.jpg' style='float:left;width:8%;' alt='T'/>EG yw d’we’yd i lawer o gynwys y llyfryn
hwn ymddangos mewn rhifyne o’r <span class='it'>Celt</span>
a’r <span class='it'>Tywysydd</span>; eto, ceir yma dwsged o
bethe’n gwel’d gole’ dydd am y tro cynta’, heblaw
fod y lleill dipyn yn fwy trwsiadus eu lliw
a’u llun. Prin y b’aswn yn eu cyhoeddi mewn
ffurf mor ymhongar oni bai am gymelliade cyfeillion,
y penaf o ba rai yw’r boneddwr y cyflwynaf
y llyfryn iddo. Ceisiaf yn ostyngedig
i’r cynorthwyon fod gryfed a’r cymelliade, fel
na bo i farug Siomiant ddifa blagur f’anturiaethe
llenyddol.</p>

<p class='pindent'>Mae’r un mor deg hefyd imi grybwyll enwe a
chydnabod persone a wnaethant fy nhaith yn
gysurus a llwyddianus drwy eu caredigrwydd
ffodus a diffwdan. Heblaw f’eglwys fy hun yn
y cyfanswm o honi, na’r hon nid oes ei gwell
y’<span class='it'>Nghymru</span>, dyna W. <span class='it'>Phillips</span>, Ysw., Cynghorwr
W. T. <span class='it'>Jones</span>, Ysw., D. <span class='it'>Morgan</span>, Ysw., Mri. T. E.
<span class='it'>Jones</span>, A. <span class='it'>Pimm</span>, a <span class='it'>Henry Jones</span>, o <span class='it'>Dreorci</span>; y
Parch. J. R. <span class='it'>Davies</span> a’i deulu dedwydd, <span class='it'>Caerdydd</span>;
J. <span class='it'>Davies-Bryan</span>, Ysw., <span class='it'>Alecsandria</span>;
E. <span class='it'>Davies-Bryan</span>, Ysw., <span class='it'>Cairo</span>; y’nghyda thri o
“o fechgyn” yr ola’, sef <span class='it'>Jones</span>, <span class='it'>Huws</span>, a <span class='it'>Roberts</span>.
Dymunaf ore’ deufyd iddynt oll, a bendith
gwraig a phlentyn dros ben.</p>

<p class='line' style='text-align:right;margin-right:3em;margin-top:1em;'><span style='font-size:larger'>Oddiwrth yr AWDWR.</span></p>

<hr class='pbk'/>

<div><h1>CYNWYSIAD.</h1></div>

<table id='tab1' summary='' class='center'>
<colgroup>
<col span='1' style='width: 3.5em;'/>
<col span='1' style='width: 19em;'/>
<col span='1' style='width: 3em;'/>
</colgroup>
<tr><td class='tab1c1 tdStyle0'></td><td class='tab1c2 tdStyle1'>PENOD.</td><td class='tab1c3 tdStyle0'><span style='font-size:smaller'>TUDAL.</span></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>I.</td><td class='tab1c2 tdStyle2'><span class='sc'>Parotoade</span></td><td class='tab1c3 tdStyle0'><a href='#Page_1'>1</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>II.</td><td class='tab1c2 tdStyle2'><span class='sc'>Y Llong a’i Phreswylwyr</span></td><td class='tab1c3 tdStyle0'><a href='#Page_6'>6</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>III.</td><td class='tab1c2 tdStyle2'><span class='sc'>Rhagor am y Criw a’r Swyddogion</span></td><td class='tab1c3 tdStyle0'><a href='#Page_11'>11</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>IV.</td><td class='tab1c2 tdStyle2'><span class='sc'>Bywyd bob Dydd</span></td><td class='tab1c3 tdStyle0'><a href='#Page_16'>16</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>V.</td><td class='tab1c2 tdStyle2'><span class='sc'>Rhagor am y Bywyd bob Dydd</span></td><td class='tab1c3 tdStyle0'><a href='#Page_20'>20</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>VI.</td><td class='tab1c2 tdStyle2'><span class='sc'>Ar y Daith</span></td><td class='tab1c3 tdStyle0'><a href='#Page_26'>26</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>VII.</td><td class='tab1c2 tdStyle2'><span class='sc'>Fy Nyddiadur</span></td><td class='tab1c3 tdStyle0'><a href='#Page_32'>32</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>VIII.</td><td class='tab1c2 tdStyle2'><span class='sc'>Dalen arall o’m Dyddiadur</span></td><td class='tab1c3 tdStyle0'><a href='#Page_38'>38</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>IX.</td><td class='tab1c2 tdStyle2'><span class='sc'>Un arall eto</span></td><td class='tab1c3 tdStyle0'><a href='#Page_43'>43</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>X.</td><td class='tab1c2 tdStyle2'><span class='sc'>Glanio</span></td><td class='tab1c3 tdStyle0'><a href='#Page_48'>48</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>XI.</td><td class='tab1c2 tdStyle2'><span class='sc'>Mewn Dalfa</span></td><td class='tab1c3 tdStyle0'><a href='#Page_54'>54</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>XII.</td><td class='tab1c2 tdStyle2'><span class='sc'>Trem oddiar y Trothwy</span></td><td class='tab1c3 tdStyle0'><a href='#Page_59'>59</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>XIII.</td><td class='tab1c2 tdStyle2'><span class='sc'>Ffawd a Ffwdan</span></td><td class='tab1c3 tdStyle0'><a href='#Page_64'>64</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>XIV.</td><td class='tab1c2 tdStyle2'><span class='sc'>Ar Grwydr</span></td><td class='tab1c3 tdStyle0'><a href='#Page_73'>73</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>XV.</td><td class='tab1c2 tdStyle2'><span class='sc'>Yn y Tren i Gairo</span></td><td class='tab1c3 tdStyle0'><a href='#Page_81'>81</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>XVI.</td><td class='tab1c2 tdStyle2'><span class='sc'>Cairo wedi’r Dydd</span></td><td class='tab1c3 tdStyle0'><a href='#Page_88'>88</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>XVII.</td><td class='tab1c2 tdStyle2'><span class='sc'>Cairo wedi’r Nos</span></td><td class='tab1c3 tdStyle0'><a href='#Page_95'>95</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>XVIII.</td><td class='tab1c2 tdStyle2'><span class='sc'>Anturiaethus</span></td><td class='tab1c3 tdStyle0'><a href='#Page_101'>101</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>XIX.</td><td class='tab1c2 tdStyle2'><span class='sc'>Byd ac Eglwys</span></td><td class='tab1c3 tdStyle0'><a href='#Page_107'>107</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>XX.</td><td class='tab1c2 tdStyle2'><span class='sc'>Ar yr Afon</span></td><td class='tab1c3 tdStyle0'><a href='#Page_118'>118</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>XXI.</td><td class='tab1c2 tdStyle2'><span class='sc'>Lle bu’r Mab Bychan</span></td><td class='tab1c3 tdStyle0'><a href='#Page_126'>126</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>XXII.</td><td class='tab1c2 tdStyle2'><span class='sc'>Ar Fin yr Anialwch</span></td><td class='tab1c3 tdStyle0'><a href='#Page_134'>134</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>XXIII.</td><td class='tab1c2 tdStyle2'><span class='sc'>Ychydig o Friwfwyd Gweddill</span></td><td class='tab1c3 tdStyle0'><a href='#Page_142'>142</a></td></tr>
<tr><td class='tab1c1 tdStyle0'></td><td class='tab1c2 tdStyle2'>&nbsp;</td><td class='tab1c3 tdStyle0'>&nbsp;</td></tr>
<tr><td class='tab1c1 tdStyle0'>XXIV.</td><td class='tab1c2 tdStyle2'><span class='sc'>Yn Ol</span></td><td class='tab1c3 tdStyle0'><a href='#Page_152'>152</a></td></tr>
</table>

<div><h1>DARLUNIAU.</h1></div>

<table id='tab2' summary='' class='center'>
<colgroup>
<col span='1' style='width: 19em;'/>
<col span='1' style='width: 0em;'/>
</colgroup>
<tr><td class='tab2c1 tdStyle2'></td><td class='tab2c2 tdStyle0'><span style='font-size:smaller'>TUDAL.</span></td></tr>
<tr><td class='tab2c1 tdStyle2'></td><td class='tab2c2 tdStyle0'>&nbsp;</td></tr>
<tr><td class='tab2c1 tdStyle2'><span class='sc'>Yr Awdwr.</span></td><td class='tab2c2 tdStyle0'>(<a href='#awd'><span class='it'>Wyneb-ddarlun</span></a>)</td></tr>
<tr><td class='tab2c1 tdStyle2'></td><td class='tab2c2 tdStyle0'>&nbsp;</td></tr>
<tr><td class='tab2c1 tdStyle2'><span class='sc'>Alecsandria.</span> <span class='it'>I wynebu tud.</span></td><td class='tab2c2 tdStyle0'><a href='#alec'>9</a></td></tr>
<tr><td class='tab2c1 tdStyle2'></td><td class='tab2c2 tdStyle0'>&nbsp;</td></tr>
<tr><td class='tab2c1 tdStyle2'><span class='sc'>Cairo.</span> <span class='it'>I wynebu tud.</span></td><td class='tab2c2 tdStyle0'><a href='#cair'>41</a></td></tr>
<tr><td class='tab2c1 tdStyle2'></td><td class='tab2c2 tdStyle0'>&nbsp;</td></tr>
<tr><td class='tab2c1 tdStyle2'><span class='sc'>Pont dros y Nile.</span> <span class='it'>I wynebu tud.</span></td><td class='tab2c2 tdStyle0'><a href='#pont'>89</a></td></tr>
<tr><td class='tab2c1 tdStyle2'></td><td class='tab2c2 tdStyle0'>&nbsp;</td></tr>
<tr><td class='tab2c1 tdStyle2'><span class='sc'>Dan y Palmwydd.</span> <span class='it'>I wynebu tud.</span></td><td class='tab2c2 tdStyle0'><a href='#dany'>105</a></td></tr>
<tr><td class='tab2c1 tdStyle2'></td><td class='tab2c2 tdStyle0'>&nbsp;</td></tr>
<tr><td class='tab2c1 tdStyle2'><span class='sc'>Myfyrio’r Coran.</span> <span class='it'>I wynebu tud.</span></td><td class='tab2c2 tdStyle0'><a href='#myfy'>121</a></td></tr>
<tr><td class='tab2c1 tdStyle2'></td><td class='tab2c2 tdStyle0'>&nbsp;</td></tr>
<tr><td class='tab2c1 tdStyle2'><span class='sc'>Darn o’r Bazaar.</span> <span class='it'>I wynebu tud.</span></td><td class='tab2c2 tdStyle0'><a href='#darn'>137</a></td></tr>
<tr><td class='tab2c1 tdStyle2'></td><td class='tab2c2 tdStyle0'>&nbsp;</td></tr>
<tr><td class='tab2c1 tdStyle2'><span class='sc'>Cheops a’r Sphinx.</span> <span class='it'>I wynebu tudal.</span></td><td class='tab2c2 tdStyle0'><a href='#cheo'>153</a></td></tr>
</table>

<div><span class='pageno' title='1' id='Page_1'></span><h1>PENOD I.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>PAROTOADE.</p>

<p class='noindent'><img src='images/drop-p.jpg' style='float:left;width:8%;' alt='P'/>AN o’wn yn hogyn bychan, yn yr oedran
ag y mae plant yn cael eu cyfri’ gan eu
rhïeni y tu hwnt o gall, a phob gair a dd’wedant
yn cael ei gadarnhau â chwerthin, ei drysori yn
y cof, a’i drotian allan er budd y cym’dogion
bob tro y ceir cyfle—mi glywes fodraboedd imi
yn d’we’yd fy mod yn araf sillebu un o’r Salme
ar brydnawn Sul, ac, wedi cael gafel go lew ar
yr ymadrodd cynta’, imi droi yn sydyn at ’rhen
ŵr ’nhadcu, yr hwn oedd yntau’n ymlwybro
drwy’r wythfed benod o’r Rhufeinied ar ei
ffordd i’r Ysgol, a gofyn iddo:</p>

<p class='pindent'>“ ’Nhaid, ddoi di i’r <span class='it'>Aifft</span>?”</p>

<p class='pindent'>’Ro’em ein dau yn bur hy’ ar ein gilydd, er ei
fod e’ flynydde yn hŷn na mi. <span class='it'>Ti</span> a <span class='it'>tithe</span> oedd
y dull o siarad rhyngom fynycha’, oblegid yn fy
myw y gallwn wel’d y cysondeb o arfer y person
cyntaf unigol pan yn siarad â <span class='sc'>Duw</span>, a’r
person cynta’ llïosog pan yn siarad â dynion.
Bid fyno am hyny, bu’r hen bererin am amser
y’methu sylweddoli cwestiwn ei ŵyr, ac ebai’n
hurt:</p>

<p class='pindent'>“By-be’ ddeudest ti? I’r <span class='it'>Aifft</span>? Be’ ’nawn
ni fan hono?”</p>

<p class='pindent'>“Wel,” meddwn, “mae acw ddigon o le,
weldi;” ac yr wyf yn dra sicr nad oedd neb yn
cael mwy o le yn y fan lle’r oedd na myfi.</p>

<p class='pindent'>“Sut y gwyddost ti hyny?” gofynai drachefn,
gan edrych dros ei ’spectol.</p>

<p class='pindent'>“Ond ydi’r Beibil yn deud fod <span class='it'>Israel</span> wedi
myn’d odd’no,” meddwn; a mi ddarllenes
mewn tôn fuddugoliaethus:</p>

<p class='pindent'>“Pan aeth Israel o’r Aifft, tŷ Jacob oddiwrth
bobl anghyfiaith!”</p>

<p class='pindent'>A f’ymresymiad i oedd—os oedd <span class='it'>Israel</span> “wedi
myn’d odd’no,” nad oedd dim i’n lluddias ni i
fyn’d a meddianu’r wlad.</p>

<p class='pindent'>Beth bynag oedd fy syniad y pryd hwnw am
fyn’d i’r <span class='it'>Aifft</span>, mi wn imi fod am dros ddeng
mlynedd ar hugen wed’yn na freuddwydies am
y posibilrwydd o hyny. Ond pan agorodd y
ganrif bresenol ei llyged, daeth breuddwyd y
plentyn i ben yn rhanol. Mi es i yno, ond heb
yr hen ŵr. Y rheswm na ddaethe efe gyda mi
i’r <span class='it'>Aifft</span> oedd, ei fod wedi myn’d i <span class='it'>Ganaan</span>
flynydde cyn hyny. Ac o’r ddau, efe gafodd y
fargen ore’.</p>

<p class='pindent'>Pe bawn yn tueddu at fod yn ofergoelus, gan
osod coel ar bethe a elwir yn arwyddion ac
argoelion, ni chychwynaswn byth. Heb roi
mymryn gormod o liw ar yr helynt, yr oedd
fel pe bai ryw impyn maleisus yn chware’ ei
brancie â mi o’r diwrnod y penderfynes gychwyn.</p>

<p class='pindent'>Os ydych yn ame’, gwrandewch.</p>

<p class='pindent'>Gan mai er mwyn y fordeth yn bena’
yr o’wn y’myn’d, rhaid oedd cael llong a
fuase’n treulio mwy o amser ar y dw’r na
llonge teithio cyffredin. Ond pan aed ati i
chwilio am long o’r desgrifiad, bron nad aech
ar eich llw eu bod wedi myn’d i waelod y dw’r
bob un. O’r diwedd, ar ol i deliffôn <span class='it'>Abergorci</span>
grygu, ac i gwmnïe <span class='it'>Caerdydd</span> ddechre dangos
gwỳn eu llyged, dyma genadwri’n d’od fod
llong wedi ei chael oedd y’myn’d bob cam i
<span class='it'>Alecsandria</span> heb ymdroi dim ar y ffordd, a taw
gore’ pa gynta’ i mi oedd setlo’n bersonol â’r
swyddogion y’<span class='it'>Nghaerdydd</span>.</p>

<p class='pindent'>Trefn y dydd bellach oedd ffrwst a thrwst a
thryste, a mi ro’wn yn y swyddfa’n talu’r llong−lôg
yn yr amser a gymer i ambell bregethwr
besychu. Ar ol cwblhau hyny o wasaneth, i
ffwrdd a mi i swyddfa arall—swyddfa’r Bwrdd
Masnach; ac ni welsoch y fath firi erioed.
Y’nghanol y casgliad rhyfeddaf o feibion dynion—yn
wỳn, a du, a choch, a melyn, yn faw, a
sâ’m, a saw’r, o’r <span class='it'>Cymro</span> i’r <span class='it'>Chinëad</span>, ac o’r
<span class='it'>Gwyddel</span> i’r <span class='it'>Hindŵ</span>; y rhai oedd yno naill ai i
<span class='it'>gael</span> eu cyflogi, neu, <span class='it'>wedi</span> eu cyflogi, yn cymeryd
yr ardystiad (nid y dirwestol), ac yn derbyn
ernes eu cyfloge—mi es ine at y bwrdd i
arwyddo fy nghydsyniad i was’naethu fel <span class='it'>talydd</span>
ar y llong y bum yn setlo â hi, hyd nes y
dychwele o’r fordeth hono; a mi foddlones i
dderbyn swllt y mis am fy ngwasaneth. Mi
gefes chwecheiniog o ernes cyn symud o’r fan:
ond rhyngoch chwi a mine, mae’r cenafon yn fy
nyled o’r gweddill hyd heddyw. Prif waith y
talydd mewn llong gargo, fel yr awgryma’r enw,
yw talu arian y criw fel bo’r angen arnynt; a
cheisie’r perch’nogion a’r cadben osod yn fy
mhen taw mantes i mi mewn mwy nag un
ystyr oedd bod ynddi fel swyddog, ac nid fel
teithiwr. Y’mysg manteision erill, golyge y
caffe fy nghelfi lonydd gan swyddogion y dollfa
wedi i mi gyredd y làn draw.</p>

<p class='pindent'>Mi es ar y bwrdd yn brydlon, a thri o ffyddlonied
yr achos hefo mi—un o ba rai gychwynodd
gyda mi ar fordeth arall dros ugen mlynedd
yn ol, mordeth sydd heb “fwrw angor” iddi
eto. Rywbryd yn ystod y dydd, cliriwyd y
dec, a ffarweliwyd yn gynes; a rywbryd yn
ystod y nos codwyd yr angor, a dechreuwyd
ageru i gyfeiriad y <span class='it'>Sianel</span>. Ond cyn ini adel y
<span class='it'>Basin</span> yn y <span class='it'>Bari Doc</span>—a phrin y tramgwyddai’r
un trochwr wrth y <span class='it'>basin</span> hwn—pan
oedd y llong o fewn haner ergyd careg
i’r agorfa sy’n arwen i’r môr, dyma floedd! a
bloeddiade! a chwiban! a sŵn! a chrac! A
chyn imi wybod fod dim allan o le’n bod,
dyma’r cadben yn d’od ataf yn gyffrous, ac yn
d’we’yd:</p>

<p class='pindent'>“<span class='it'>I’m afraid, Sir, you will have another
fortnight on shore!</span>”</p>

<p class='pindent'>Ac felly bu. Y’mhen y pythefnos i’r diwrnod
hwnw y cefnais ar ddoc y <span class='it'>Bari</span>. Yn ystod y
pythefnos yna, nid o’wn yn perthyn i dir, na
dw’r, nac awyr—hyny yw, nid o’wn na phregethwr,
na dïacon, nac aelod cyffredin; a phe
cyfarfyddase fy nghyfell gore’ â mi ar ’stryd
<span class='it'>Caerdydd</span> y dyddie hyny, dodase fi i lawr fel
morwr ar dramp, neu grimpyn yn chwilio am
’sglyfeth. A dyna oedd y drychineb: angor
llong arall oedd wedi myn’d i mewn i ystlys
y llong ’ro’wn i arni, a’i rhwygo ychydig islaw i
wyneb y dw’r. Bu raid ei haner dadlwytho
mewn canlyniad, a’i gyru i’r ysbyty am bedwar
diwrnod-ar-ddeg cyn iddi dd’od yn ffit i ail
gychwyn.</p>

<p class='pindent'>A dyna o’wn yn hala ato, ys d’wedai un o
garitors <span class='it'>Brutus</span>: pe bai rywfaint o ofergoeledd
yn llechu dan fy ngwasgod, mi wnaethwn fy
meddwl i fyny’n ddi-droi-yn-ol taw bys Rhaglunieth
oedd yma yn dangos y ffordd yn ol i
<span class='it'>Dreorci</span>, ac nad oedd ond dyfrllyd fedd yn
f’aros, os mai mỳnu myn’d i’r môr a wnawn.
Ond mentrodd un f’adgofio o’r hen air sy’n
d’we’yd nad oes boddi i fod ar y dyn ga’dd ei
eni i’w grogi! Wel, meddwn, os taw felly y
mae, fe gaiff “Dafydd Jones” y siawns gynta’.</p>

<p class='pindent'>Ac am saith o’r gloch, yr unfed-ar-hugen o’r
mis bach, yn y flwyddyn un fil naw cant ac un,
aethom allan gyda’r llanw i’r <span class='it'>Sianel</span> ac i’r nos.</p>

<div><span class='pageno' title='6' id='Page_6'></span><h1>PENOD II.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>Y LLONG A’I PHRESWYLWYR.</p>

<p class='noindent'><img src='images/drop-h.jpg' style='float:left;width:8%;' alt='H'/>WYRACH yr hoffech wybod am y tŷ yr
o’wn yn byw ynddo’r pythefnos nesa’,
a’r dynion oedd yno’n byw hefo mi.</p>

<p class='pindent'>Nid yw mesuriad y llong genyf wrth law,
tae fater am hyny; ond yr oedd yn llai na
llong deithwyr, ac yn fwy na llong bysgota.
Ymddangose’n fwy yn y doc nag ar ganol y
dwr, ond yr oedd o faintioli mwy na’r cyffredin
o’r dosbarth y perthyne iddo. Yr oedd golwg
anghynes arni pan yn cael ei llwytho, a llwch
glo dros ei gwyneb i gyd. Ofnwn taw golwg
anghynes fydde arnaf fine hefyd os taw dyna
oedd ei chyflwr i fod hyd ddiwedd y daith.
Pan es i gysgu’r noson gynta’, yr oedd can
ddued a’r glöyn; pan ddeffröes y bore’ cynta’,
yr oedd can wyned a’r carlwm. Ni weles
erioed drawsffurfiad mor fawr mewn amser
mor fyr, oddigerth ar gyflwr ambell i ddyn.</p>

<p class='pindent'>Heblaw’r dec isa’, yr hwn a ymestyne o’r
naill ben i’r llall o honi, yr oedd iddi dri dec
ucha’,—un o’r tu blaen, un o’r tu ol, ac un yn
y canol. O dan y dec blaen yr oedd ystafelloedd
y criw a’r tanwyr, lle y bwytaent ac yr
yfent, a’r lle hefyd y cysgent,—trindod o
ddyledswydde ag oedd yn gofyn cymwysdere
neillduol i’w cyflawni yn y fan hono. O dan
y dec canol yr oedd cabane’r peirianwyr, dri
o honynt; a dyma’r lle gore ar y llong i fyn’d
drwy rai dyledswydde cynil yn gysurus (megis
eillio, er engraff), am mai dyma lle teimlid ei
hysgogiade leia’ o bobman. O dan y dec ol
yr oedd ystafelloedd y cadben, y ddau brif
swyddog, a’r ’stiward. Dyma hefyd lle’r oedd
f’ystafell ine, a’r prif gaban lle’r eisteddem i
fwyta. Ar y dec canol yr oedd ystafell breifat
arall, lle bydde’r cadben a’r swyddogion yn
marcio taith y llestr wrth y siart. Mewn
cysylltiad â hon yr oedd ystafell yr olwyn.
Yr olwyn sy’n llywodraethu ysgogiade’r llestr,
ac yr oedd ei gofal ar bedwar o ddynion, y
rhai a gymerent ddwyawr bob un i’w throi.
Uwchben y darn yma drachefn yr oedd y
bont, yr hon a gyraedde o ochr i ochr ar draws
y llestr yn ei man lletaf. Ar y bont y bydde’r
gwyliedydd yn cerdded yn ol a blaen dros ei
orie gwylio; ac un o’m prif ddifyrion oedd bod
gydag e’ am awr ar noson dywell, pan fydde’r
môr yn arw a’r llong yn siglo. O’r dec canol
i’r dec ol yr oedd pont arall yn rhedeg gyda
hyd y llestr, yr hon a arbede ini fyn’d i’r dec isa’
pan fydde arnom eisie croesi o’r naill i’r llall.</p>

<p class='pindent'>Ar y dec isa’ yr oedd y goginfa, y fynedfa
i’r peiriandy odditanodd, a’r agorfeydd i’r seleri
lle cedwid y cargo. Yr wyf y’meddwl imi
dd’we’yd eisoes taw llwyth o lo oedd genym
y’myn’d allan, ac at y wybodeth yna yr wyf
yn ychwanegu taw llwyth o wynwyn a hade
cotwm oedd genym yn dychwelyd. Yr oedd y
glo i lawr yn y seleri o’r golwg, ond yr oedd
y wynwyn yn ffetaneidie uchel ar dop yr
agorfeydd y sonies am danynt, ac yn cyraedd
i fyny hyd at yr ail bont a rede gyda hyd y
llestr. Nid yw’r swyddogion a’r criw y’malio
fawr am lwyth o’r natur yma, am ei fod yn
’chwanegu at risg y llong ar dywydd garw.</p>

<p class='pindent'>Heb imi fyn’d ar ol y manylion, dyna i
chwi ryw syniad am adeiladeth y caban coed
y bum yn byw ynddo am y pythefnos nesa’.
Bellach at ei breswylwyr.</p>

<p class='pindent'>Dim ond un <span class='it'>Cymro</span> oedd ar y bwrdd heblaw
fy hunan, a <span class='it'>than</span> y bwrdd y bydde hwnw
gan amla’, oblegid peirianydd ydoedd. Safe’n
drydydd yn y dosbarth. Hon oedd ei fordeth
gynta’, ac yr oedd yn wrthrych cyfleus iawn
i’r bechgyn erill hogi eu tafode arno. Cymere
arno wybod y cwbl ond sut i siarad <span class='it'>Cymraeg</span>,
a mi ges allan cyn diwedd y daith taw siarad
<span class='it'>Cymraeg</span> oedd y peth gore’ all’sai wneud.
Pan aethom allan, yr oedd mwy o wynt, a
nwy, a chalch ynddo na dim arall; erbyn ini
gyredd <span class='it'>Môr y Canoldir</span>, yr oedd ei ddillad
lawer rhy fach iddo.</p>

<p class='pindent'>Brodor o <span class='it'>Ogledd Lloegr</span> oedd y prif beirianwr,
a’r mwyaf anodd ei ddeall yn siarad o neb a
glywes erioed. Heblaw fod ei dafodieth yn
flêr, a’i lais yn debyg i ffliwt wedi cael anwyd,
yr oedd ganddo dric annymunol o siarad yn ei
wddf, yr hyn a’i gwnai’n boenus i wrando arno.
D’wedais “Ië” wrtho ganweth pan ddylaswn
dd’we’yd “Nage,” a “Do” pan ddylaswn
dd’we’yd “Naddo;” eto mi gredaf fy mod yn
llai cyfrifol am hyny nag am lawer o bethe.</p>

<p class='pindent'><a id='alec'></a></p>

<div class='figcenter'>
<img src='images/i019.jpg' alt='' id='iid-0005' style='width:100%;height:auto;'/>
<p class='caption'><span class='bold'><span class='it'>ALECSANDRIA.</span></span></p>
</div>

<p class='pindent'>Bachgen o’r un gym’dogeth oedd yr ail
beirianwr, a chân ar ei wefus drwy’r dydd.
Gwydde am holl ganeuon y dawnsdai, am holl
ffraethebion y chwareudai, ac am holl ’streuon
y clybie. Clywes ef yn canu mewn cyngherdde
droion yn <span class='it'>Alecsandria</span>, ac yr oedd yn debycach
o gael encôr na neb. Yr oedd ei lais yn uwch
na llais pawb, a’i chwerthiniad i’w glywed
mewn cystadleueth a’r elfene. Bu’n help i
godi f’ysbryd i sgoroedd o weithie, pan y
bygythie fyn’d yn is na f’esgidie.</p>

<p class='pindent'>O dan y rhai hyn ceid y tanwyr,—y dosbarth
isa’u moese ar y llestr. Cy’d ag y bu’r
llong yn <span class='it'>Alecsandria</span>, ni wnaeth y llabystied hyn
ond meddwi, ymladd â’r heddgeidwed, a threulio
nosweithie dan glo. Mi weles un o honynt yn
taro’r prif swyddog yn ei fedd’dod, ac yn cael
ei osod mewn gefyne am hynny. Bu’n gorwedd
ar y dec am orie’n rhwym wrth un o’r ateg-byst,
yn engraff truenus o “dwyll pechod.”
Codasant eu harian i gyd cyn cychwyn ar y
fordaith adre’, a gwariasant bob dime goch ar
wirod, a myglys, a dirwyon; ac erbyn i’r llong
gyredd <span class='it'>Lloegr</span>, nid oedd ganddynt ffyrling ar
eu helw, na hatling i ymgroesi.</p>

<p class='pindent'>Adwaenid y saer y’naturiol iawn wrth yr
enw <span class='it'>Chips</span>. Brodor o <span class='it'>Norwe</span> oedd efe, ac yn
ddyn trigen oed. Un o garitors y llong oedd
y saer. Yr wyf yn cofio ei fod yn gwneud
rhywbeth i’w hystlys ar ddiwrnod pur frochus,
pan y llithrodd tòu o gryn faintioli drosodd,
gan ei daro yn ei wyneb nes syrthio o hono’n
fflechtan ar y dec. Tybiwyd am foment ei fod
wedi ei ladd neu ei foddi; a phan ddaeth ato’i
hun, y peth cynta’ dd’wedodd oedd ei fod wedi
llyncu llon’d ei safn o hoelion!</p>

<p class='pindent'>“Gwell iti lyncu’r mwrthwl eto, <span class='it'>Chips</span>,” ebe’r
ail beirianwr.</p>

<p class='pindent'>Mae’n debyg fod yr hoelion ganddo yn ei
safn, yn ol arfer seiri, pan ddaeth y dòn, a chan
na welwyd yr un o honynt wed’yn, nid gwaith
anodd oedd credu iddynt oll fyn’d i lawr ei gorn
gwddf. Byth ar ol hynny, ’doedd dim a yrai
<span class='it'>Chips</span> allan o’i bwyll yn waeth na gofyn iddo
wrth basio am fenthyg yehydig hoelion. Tebycach
fyddech o gael y morthwyl at eich pen, oni
phrysurech eich camre.</p>

<p class='pindent'>D’wedais fod gofal yr olwyn ar bedwar o
ddynion, y rhai a gymerent ddwyawr bob un
i’w throi. Llanc o <span class='it'>Gernyw</span> oedd un, ac ymddangose
mor anystwyth ei symudiade a phe
buase wedi bod yn labro hyd y funud hono.
Cydwladwr i <span class='it'>Chips</span> oedd y llall, yr hwn oedd
y’ngafel y declein. Am y ddau arall, mae genyf
chwedl i’w hadrodd, os deil eich amynedd heb
fethu.</p>

<div><span class='pageno' title='11' id='Page_11'></span><h1>PENOD III.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>RHAGOR AM Y CRIW A’R SWYDDOGION.</p>

<p class='noindent'><img src='images/drop-g.jpg' style='float:left;width:8%;' alt='G'/>WYDDEL oedd un, a llanc o’r <span class='it'>Eidal</span> oedd y
llall. Hen grëadur difyr a dyddan oedd
y blaena’, a’i brofiad o’r môr yn haner cant oed.
<span class='it'>Ryan</span> oedd ei enw. Yr oedd yr ola’ drachefn
mor ffyddlon a pharod a neb ar y llong, a’i
enw’n <span class='it'>Angelo</span>. Ffrindie calon oedd y ddau, fel
y profa’r ’stori wyf y’myn’d i’w hadrodd.</p>

<p class='pindent'>Pan oedd y llong yn ymyl y cei yn <span class='it'>Alecsandria</span>,
yr oedd <span class='it'>Ryan</span> yn paentio’r ochr tu fa’s
iddi. Safe ar rafft oedd a’i dadgysylltiad lawer
y’nes na dadgysylltiad yr Eglwys Wladol; ac
yr oedd wedi d’od ar ei hynt i ymyl gwàl y
cei, pan y tarodd yn ei ben i ddringo’r wàl gyda
help ochr y llestr, yn hytrach na throi’n ol
i’r fan lle’r oedd yr ysgol. Ond buan y cafodd
<span class='it'>Ryan</span> wybod taw’r ffordd bellaf yw’r ffordd
agosaf, ac felly, trwy gwrs o ymresymiad
greddfol, taw’r ffordd feraf yw’r ffordd hiraf yn
aml. Pan dybiodd ei fod wedi cael un droed
i wagle dïogel yn y wàl, gan ddefnyddio’r
ddwyfraich i wasgu’n erbyn y wàl ar y naill
du, ac yn erbyn ochr y llong ar y tu arall—rhoddodd
wth i’r rafft oedd dano â’r droed oedd
yn segur, nes ymsaethu o honi i bellder boddhaol.
Pan ddes i droi’r peth yn fy meddwl
wedy’n, bu raid i mi adde’ i mi fy hun fod y
<span class='it'>Gwyddel</span> yn siwr o fod wedi cael ffit o’r bendro.
A mi dd’wedaf y rheswm pa’m.</p>

<p class='pindent'>’Doedd dim yn galw arno i yru y rafft i
ffwrdd mor ddiseremoni. Ni fuase ar ei ffordd
o gwbl, oblegid i fyny’r amcane’r dyn fyn’d,
ac nid i lawr; ond bu ei waith yn gwneud i
ffwrdd â hi y’mron a sicrhau ei fynediad i lawr
yn lle i fyny. A dyna lle’r oedd yn hongian
gerfydd ei freichie, neu wrth ei benelinoedd yn
hytrach—un droed yn y wàl, a’r droed arall yn
siglo fel pendil cloc uwchlaw’r dw’r. Yr oedd
fel pe b’ai mewn feis; ni fedrai newid ei safle
pe gwelai sharc yn ffroeni ei sawdl. Aeth i
ddechre gwanhau. Bygythie ei ddwyfraich ei
ollwng i’r dyfnder odditanodd; ac yn y sefyllfa
beryg’ hono, dyma rês o’r oernade mwya’ torcalonus
yn dod oddiwrtho:</p>

<p class='pindent'>“<span class='it'>Angelo! Angelo!</span>”</p>

<p class='pindent'>Digwyddwn fod yn eistedd ar y pŵp uwch ei
ben, mewn anwybodaeth cysurus o’r helynt
ddifrifol odditanaf; a phan ddaeth y floedd, bu
agos imi neidio dros y bwrdd gan ei sydynrwydd
a’i gwawch. Edryches i lawr, a dyna
lle’r oedd <span class='it'>Ryan</span>, druan, yn edrych fel ’sgadenyn
wedi ei ’sgiwrio, ac yn gwaeddi “<span class='it'>Angelo!</span>” nes
rhwygo’r awyr. Yr oedd gwàl y cei bellach yn
frith o frodorion; ac yn lle estyn llaw o
gymorth i’r creadur, chwarddent am ei ben, a
dynwaredent ef yn galw ar <span class='it'>Angelo</span>. Mae
hwnw’n d’od yn union, a’i wynt yn ei ddwrn;
ac ar ol eryn ffwdan, codwyd y <span class='it'>Gwyddel</span> i’r làn
yn fwy marw na byw. Os oedd lle, yr oedd y
ddau yn hoffach o’u gilydd nag y buont erioed.</p>

<p class='pindent'>Dyn tàl, tene’, oedd y cogydd, mewn tipyn o
oed, tebyg i grydd, brasderog ei olwg, a bysedd
un o’i ddwylo heb fod ganddo. Nid oedd cofio
am y cogydd yn un help i mi i fwyta pryd o
fwyd, a gwnawn fy ngore’ i wadu ei fodolaeth
cy’d ag y byddwn wrthi.</p>

<p class='pindent'>Personolieth tra gwahanol oedd i’r stiward.
Dyn byr, tew, oedd efe, o’r un hyd a’r un
lêd, glân ei groen a syber ei wisg—a’r
gore’ o neb oedd ar y llong i gerdded y
dec pan fydde’r llestr yn chware’ <span class='it'>Euclid</span> ac
yn delio mewn ongle. Yr oedd ei ystafell o
dan yr un tô a’r prif gaban, a da oedd genyf
gael ei gwmni pan fydde’r elfene’n gwneud pêl
droed o’r hen long. Mi weles y ’storm yn
gwneud galanas enbyd ar ei lestri un tro—ymdroellent
o gwmpas ein pene fel cerig, a
tharawent yn erbyn eu gilydd yn y modd
mwya’ nwydwyllt a dïalgar. Mi glywes y
weilgi wyllt oddiallan yn taro’n erbyn y pared
ddwseni o weithie tra’r eisteddwn gyda’r ’stiward,
a hyny gyda’r fath swn a nerth, nes credu o
honof fod y cwbl yn d’od i fewn, a rhagor. Prin
y rhodde neb bisin grôt am fy hoedl y prydie
hyny; ac oni buase fod y stiward genyf yn
gwmni, mi fuase’n ddrud am bisin tair. Mae
genyf gof pleserus am ei garedigrwydd didrwst
sgoroedd o weithie; ac yr oedd gwel’d ei wyneb
crwn, heulog, wrth fy ngwely bob bore’, ar
wahan i’r coffi sawrus a gariai yn ei law, i mi
fel gwel’d gwyneb angel.</p>

<p class='pindent'>Deuaf yn awr at y swyddogion a’r cadben.</p>

<p class='pindent'>Cydwladwr i <span class='it'>Ryan</span> oedd yr ail swyddog,
’beitu dwy ar hugen oed, heb flewyn ar ei
wyneb na deilen ar ei dafod, yn forwr bob
modfedd o hono, a’i symudiade’n d’we’yd yn
uwch am y llong hwylie nag am y llong ager.
Yr oedd cystal chwibanwr a’r ail beirianydd
am ei ddanedd, ond ni chlywes i rêg erioed yn
d’od allan o’i ene’, er ei fod yn d’od i gyffyrddiad
agosach â’r criw na’r prif swyddog. Bu
hefo mi mewn gwasanaeth crefyddol ragor na
siwrne. Presbyteriad oedd o ran y ffydd. Nid
oedd ganddo y cydymdeimlad gwanaf â <span class='it'>Home
Rule</span>, am y crede fod hyny’n gyfystyr â <span class='it'>Rome
Rule</span> yn syniad y cynhyrfwyr Gwyddelig.</p>

<p class='pindent'>Brodor o <span class='it'>Denmarc</span> oedd y prif swyddog, prin
ddeugen oed, a golwg tywydd garw ar ei wyneb-pryd.
Mae’n debyg fod ei gyfran o hwnw’n
fwy na’r cyffredin. Yr oedd croen ei wyneb wedi
myn’d fel memrwn, a difyr oedd ei glywed
y’myn’d dros ei helyntion. Mi dreulies lawer
awr yn ei gwmni ar y bont ac yn ei gaban; ac
ni rodde dim fwy o foddhad iddo na sôn am ei
wraig a’i blant, at y rhai y medde gariad y tu
hwnt i bobpeth. Croge darlun mawr o honynt
uwchben ei wely, ar yr hwn y sylle nes
cwympo i gysgu; ac yr oedd darlunie llai yn
britho’r ystafell drwyddi. Ysgrifenu gartre’
oedd ei bleser mwya’, ac ni weles ddyn erioed
yn gallu taflu ei gydwybod yn llwyrach i’w
waith. Ni wnele eithriad o bryd bwyd, ond
clirie beth bynag a osodid ger ei fron gyda’r
cydwybodolrwydd mwya’ cysurus.</p>

<p class='pindent'>Un o <span class='it'>Canada</span> oedd y cadben. Hon oedd ei
long gyntaf a’i ail fordeth yn y cymeriad hwnw.
Dyn byr, tywyll, ’sgwarog, penderfynol ydoedd—ei
drem yn waharddiad, a’i air yn ddeddf.
Fel rheol, prin oedd ei eirie a phell ei osgo.
Ond ryw noson, pan oedd gwynt cythryblus yn
ymosod arnom o <span class='it'>Gulfor Lyons</span>, a’n dau yn eistedd
yn ystafell y siart, adroddodd ei hanes i
gyd wrthyf mewn llai na theirawr. O hyny
allan, nid oedd gyment dirgelwch i mi a chynt.
Yr oedd yn llwyrymwrthodwr cadarn, yn ysmygwr
difefl, yn ddarllenwr mawr, yn fwytawr
bychan, yn feistr cryf, ac yn foneddwr o’i goryn
i’w sawdl. Bu gwylio’i hunanfeddiant a’i bwyll
mewn adege o berygl yn help i mi droion i
feddianu f’ened fy hun mewn amynedd. Efe
oedd fy nghwmni yn <span class='it'>Alecsandria</span> b’le bynag yr
awn, a gwydde am bob twll a chornel o’r ddinas.
Yr oedd yn ddyn o arg’oeddiade crefyddol dyfnach
na chyffredin, a chane done <span class='it'>Sanci</span> yn y
gwasaneth nos Sul mor galonog nes tynu sylw
erill ato. Balch wyf i restru’r cadben y’mysg
fy ffrindie gore’.</p>

<div><span class='pageno' title='16' id='Page_16'></span><h1>PENOD IV.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>BYWYD BOB DYDD.</p>

<p class='noindent'><img src='images/drop-b.jpg' style='float:left;width:8%;' alt='B'/>UM bythefnos ar y dw’r cyn cyredd y làn
arall, ac yr oedd pethe wedi myn’d dipyn
yn unffurf cyn i’r pythefnos dd’od i ben, hyd
y’nod i mi, na wydde ddim am fywyd o’r fath
cyn hyny. Yr un amgylchoedd, a’r un gwynebe,
a bron yr un bwyd o ddiwrnod i ddiwrnod, nes
yr o’wn wedi cael f’addfedu er’s meityn i newid
fy myd, er gwell neu er gwaeth. Yn wir, nid
oedd genyf y gronyn lleia’ o gydymdeimlad â’r
ymadrodd cyfleus hwnw: “Gwell yw y drwg a
wyddoch na’r drwg na wyddoch.” Yr o’wn yn
berffeth barod i gofleidio’r ola’, os gallwn drwy
hyny gael gwared o’r blaena’.</p>

<p class='pindent'>Wrth geisio desgrifio un diwrnod, mi fydda’n
desgrifio pob diwrnod, a chewch ch’ithe farnu a
wyf y’mhell o’m lle wrth alw’r bywyd yn unffurf.</p>

<p class='pindent'>Dihunwn yn y bore’ ’beitu saith o’r gloch, a’r
gŵr oedd gyfrifol am hyny oedd y ’stiward, yr
hwn ddeue a chwpaned o goffi twym’ i mi,
y’nghyda “biscïen.” Cryn gamp oedd myn’d
drwy’r seremoni hon mewn pryd erbyn brecwast:
yr oedd y coffi boethed, a’r fiscïen galeted.
Prin o le oedd genyf i orwedd ynddo, heb sôn
am gyflawni dyledswydde erill; ac erbyn y
cyfrifwch symudiade sydyn y llestr ambell
fore’, mi wn eich bod yn ddigon rhesymol i
gredu taw bwyta ac yfed dan anhawsdere
’ro’wn yr amsere hyny. Pan y ceisiwn yn
gynil gusanu’r coffi dros ymyl y cwpan, fe
rodde’r hen long dro yn ei gwely hithe: y canlyniad
o hyny oedd, fod traflwnc o’r gwlybwr
poeth yn llifo i lawr fy nghorn gwddf fel hylif
tân, a rhoi i mi brofiad o burdan am eiliad.
Rhwng caledwch y fiscïen a thanchwa’r coffi,
’ro’wn bron a myn’d i gredu na fydde genyf
dafod na dant erbyn y cyrhaeddwn adre’.</p>

<p class='pindent'>Blinfyd arall oedd ymwisgo. Gelwid y lle y
gorweddwn ynddo’r nos yn <span class='it'>bunk</span>, ac yr oedd un
arall odditano. Dewisais yr ucha’ am ei fod yn
nes i’r ffenest’; ond y troion cynta’ bum bron ei
newid am y llall. Rhyw deimlad o urddas a
leche rhwng f’asene barodd imi beidio. Cawn
drafferth nid bychan i fyn’d iddo; ond ’doedd
hyny’n ddim yn ymyl y drafferth a gawn i
dd’od o hono. A phe gwelech fi’n ceisio myn’d
i mewn i’m llodre’, arswydaf wrth ddych’mygu’ch
beirniadeth. Prin y mae angen imi
dd’we’yd ei bod yn fater o reidrwydd imi gydio
âg un o’m dwylo mewn rhywbeth sefydlocach
na mi fy hun; ond y funud y gollyngwn fy
ngafel, collwn fy nghydbwysedd, ac wrth
geisio’i adfer, ’doedd dim dal nad ele’r llodre’n
fagl imi, ac nad ar fy hyd ar y llawr y cawn fy
hun, a ’mhen wedi d’od i wrthdarawiad â’r bwnc
isa’. Ar adege neillduol, yr oedd awr o amser
lawer ry fach imi fyn’d drwy’r gwasaneth i
gyd; a phan ’r eisteddwn i lawr am wyth o’r
gloch i fwyta fy more’bryd, fe fydde peth o ôl
y frwydr arna’ i fynycha’.</p>

<p class='pindent'>Yr o’em yn bedwar wrth y bwrdd ar brydie
bwyd, os bydde amgylchiade’n caniatau—y cadben,
y ddau swyddog, a mine. Beth bynag
arall ellid ei dd’we’yd am y prydie, byddid yn
ddiogel ei wala pe d’wedid am danynt eu bod
yn <span class='it'>sylweddol</span>. Triphryd y dydd oedd y mesur,
gydag ambell i sgwlc ’nawr ac eilweth.</p>

<p class='pindent'>Y peth cynta’ geid i frecwast oedd “uwd.”
Un o ffrindie bore’ oes oedd efe; ond nid o’wn
wedi ei wel’d yn edrych cystal er pan o’wn yn
grwt gartre’. Bob tro y digwyddwn gwrdd âg
e’ wed’yn, ryw erthyl diymadferth ydoedd, a’i
“anelwig ddefnydd” yn pregethu darfodedigeth.
Ond yn y llong yr oedd fy hen ffrind dewed
ag erioed. Gwedi cyfnewid syniade â’n gilydd,
cymerwyd ei le gan ddysgled barchus o gorachod
tordyn a brasderog y gelwid “sosinjers” arnynt
yn y dyddie gynt. Yr o’ent bron a bod o’r un
hyd a’r un led fel y ’stiward; ac yr oedd eu
crwyn mor dỳn am danynt, fel nad oedd eisie
ond gosod min y gyllell i gyffwrdd â hwy i
beri iddynt ymffrwydro’n fygythiol. Nid oedd
golwg ddymunoled arnynt wed’yn. Helpid y
bechgyn hyn i lawr gan bytatws oedd wedi
colli eu hunanieth cyn cyredd y bwrdd, a
myn’d yn un i’w gilydd. Yn fy myw y gall’swn
gofio imi erioed fwyta pytatws gynared ar y
dydd, a deue rhyw hen dorïeth felly rhyngof
a’u mwynhau fel y caraswn. Eto, gwnes fy
ngore’ dan yr amgylchiade; ac erbyn i rif y
trydydd ganlyn ar ffurf “pwdin reis,” nid oedd
genyf ysbryd mwyach i bara ’mlaen. Neu
hwyrach taw’r cylla oedd yn cellwair. Yr oedd
y cyflenwad olaf hwn yn edrych mor sylweddol
a dim oedd ar y bwrdd. Pe bai’r fath beth yn
bosib’ ag i’r trymaf o honom fedru dawnsio ar
ei grystyn—neu pe’i teflid yn enw pêl droed
ar hyd y dec nes blino o honom, nid wyf
yn meddwl y dygai ddim o’r node, nac y cwynai
oherwydd y gamdrinieth.</p>

<p class='pindent'>Dïau taw’r adeiladeth ore’ i mi oedd gwylio’r
ddau swyddog wrthi. Eisteddwn gyferbyn
iddynt, a’r cadben wrth f’ochr. Mi dd’wedes
eisoes taw bwytawr bychan oedd y cadben,
ond gwnai’r lleill iawn digonol am ei ympryd
ef a mine. Cenfigenwn wrth y modd blysig a
deheuig yr aent ati; a phan ddeue’r prydie
erill heibio’n eu tro, ceid ganddynt ail a thrydydd
argraffiad, gydag ychwanegiade, o bryd
cynta’r dydd.</p>

<div><span class='pageno' title='20' id='Page_20'></span><h1>PENOD V.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>RHAGOR AM Y BYWYD BOD DYDD.</p>

<p class='noindent'><img src='images/drop-a.jpg' style='float:left;width:8%;' alt='A'/>M un cenid y gloch ginio.</p>

<p class='pindent'>Cawl go dene’ oedd y rhagarweiniad
i’r eilbryd fynycha’. Nid yr un oedd ei ddeunydd
bob dydd, ond yr un oedd ei drwch. Yna
fe ddeue rhyw gymysgfa y gelwid <span class='it'>curry</span> arno.
Pare hwn imi chw’thu, a chw’su, a chochi, a
thynu f’anadl ataf, a cholli dagre, gan mor
dwym’ ydoedd; ond yr oedd y ddau frawd ar
fy nghyfer yn peri iddo ddiflanu heb grychu
talcen. Arferwn yfed swm difrifol o ddw’r
wrth drafod y crëadur yma, nes y des i wel’d
nad oedd dim yn tycio, yna ymatelies. Cig
eidion, neu borc wedi ei biclo a ddilyne, mor
flasus â dim oedd yn y fwydgell. Caled oedd y
blaena’, a meddal yr ola’, ond canwn eu clodydd
yn uwch na dim arall, a bendithiwn y diwrnod
pan y gwnaent eu hymddangosiad ar y bwrdd.
Dirwynid y ginio i fyny weithie gan ŵr bonheddig
o’r enw <span class='it'>Roland Poland</span>—yr hwn, yn
ein munude mwya’ chwareus, a alwem yn
“<span class='it'>roly-poly</span>;” a phrydie erill gan bwdin o’r un
teulu a’r llall y sonies am dano. Bydde’r pryd
nesa’n cyfranogi o rai o’r elfene dywededig,
y’nghyd a chwpaned o dê oedd yn peri i mi
ame’ ai nid coffi ydoedd. Hwn oedd y <span class='it'>pryd</span>
cyfreithlon ola’; ond mi fydde aelode’r Cyfrin-gyngor
yn cael sgwlc cyn y wyliedwrieth naw
o’r nos, a mine yn eu cysgod. Yr wyf yn
meddwl imi wneud y sylw yna o’r blaen, yr
hyn a ddengys nad dibwys yw yn fy ngolwg i.</p>

<p class='pindent'>Tra ar y pen hwn, cystal imi sôn am y modd
yr ymdarawem wrth y bwrdd ar dywydd
garw.</p>

<p class='pindent'>Wedi ini fyn’d i fewn i’r <span class='it'>Bau Mawr</span>, ac i
hwnw, ’nol ei arfer, ein siglo’n ddiseremoni, nes
gwneud i’m cydbwysedd i a sefydlogrwydd
gwahanol bethe dd’od yn faterion i alw sylw
atynt—gwelwn y ’stiward un diwrnod, pan
oedd yn tynu at amser cinio, yn sicrhau rhyw
grëadur cam a chrwca wrth y bwrdd, ac
y’myn’d ymaith. Nis gwyddwn beth i wneud
o hono. Ar ol taith igam-ogam, es ato, ac ni
bum yn hir cyn d’od i’r penderfyniad taw nid peth
i’w fwyta ydoedd. Gwir na wyddwn am gyraeddiade’r
cogydd y ffordd yna, ond teimlwn
yn bur hyderus na fu’r creadur hwn erioed
mewn na chrochan, na sospan, na phadell ffrïo.
Gwneid ef i fyny o beder ’styllen, yn rhedeg
gyda hyd y bwrdd, a dwy bob pen yn rhedeg
gyda’i lêd. Yr oedd tri o wagleoedd rhwng y
’styllod, a’r canol oedd y lleta’. Wrth edrych
arno’n ddyfal, tybiwn fod y wawr yn tori, a
disgwyliwn y ’stiward yn ol a’r datguddiad
gydag ef. Ac i wneud ’stori fer o ’stori hir,
dyma ydoedd:</p>

<p class='pindent'>Math o garchar i gadw’r dysgle a’r platie rhag
dïanc dros yr ymylon pan fydde’r llong y’myn’d
wŷsg ei hochr i radde mwy nag a fydde’n
ddymunol. Amddiffyn y llestri lleia’ rhag direidi’r
llestr mwya’ oedd ei genhadeth, ac yr
oedd yn amlwg na ellid gwneud hebddo. Yr
oedd defnyddio cyllill a ffyrc dan amode fel
hyn yn orchwyl peryg’; ac yr oedd yn rhaid i
ddyn gadw’i lyged yn agored os am gadw’i geg
yn iach. Yr enw arno oedd <span class='it'>crwth</span>. Nid oedd
ynddo ddim yn debyg i grwth cyffredin, ond
yr oedd y llestri pridd a phiwtar yn tynu
tipyn o fiwsig allan o hono. Bu raid ini wrth
wasaneth y “crwth” cy’d ag y buom yn y
bau, a throion wed’yn; a ’does dim dadl nad
oedd yn un o’r cre’duried mwya’ gwas’naethgar
yn y llong.</p>

<p class='pindent'>Fy nghydymeth ffyddlona’ wrth fyn’d a
dychwelyd oedd cath fechan ar ei phrifiant o’r
enw <span class='it'>Bismarc</span>. Nid oedd yr enw’n ffitio’i rhyw,
oblegid yr oedd y’nes perthynas i wraig <span class='it'>Bismarc</span>
nag i <span class='it'>Bismarc</span> ei hun yn yr ystyr hono. Tebyg
taw cath ystrai ydoedd, a ddaethe i fewn yn
y <span class='it'>Bari Doc</span> pan oedd y llong yn llwytho.
Talai am ei lle y’null arferol y math yma o
bedrod, sef trwy hela llygod a’u dal. Mae morwyr
yn hoff o gre’duried ar y bwrdd, a bydde
lladd un o honynt trwy fwriad neu amryfusedd
yn creu hylabalŵ ofnadwy. Yr oedd byd braf
ar <span class='it'>Bismarc</span>, ac yr oedd ei gôt yn profi hyny.
Gofale’r cadben am ei frecwast, y prif swyddog
am ei ginio, a’r ail am ei dê. Nid wyf yn gwybod
pa’m y dodwyd yr enw <span class='it'>Bismarc</span> arno, os
nad oblegid ei hirbeneiddiwch. Os methwn a
bwyta’r cwbl osodid ger fy mron, deue <span class='it'>Bismarc</span>
heibio, a dealle’r sefyllfa’n union. Nid oedd
terfyn ar ei rwbio a’i ganu nes y cynygid y
gweddillion iddo; ond os dealle fod pob un
y’meddwl myn’d trwy ei waith heb adel dim ar
ol, fe ymneilldue’r gwalch nes y bydde’r cwbl
drosodd. Yna fe ddychwele at ei blât ei hun.</p>

<p class='pindent'>Treulies lawer o f’amser i chware’ gyda’r
gath, ac nid oes arnaf g’wilydd d’wedyd hyny.
Mae’n amheus genyf a fu’r crëadur bach ar y
môr o’r blaen, oblegid ’roedd symudiade dideddf
y llestr yn peri dyryswch mawr iddo. Credwn
weithie fod ganddo wybodeth reddfol fy mod
i’n debyg iddo yn hyny o beth. Bid fyno, hefo
mi y myne fod pan fydde’r gwynt yn uchel, a’r
môr yn dringo wrth ei sodle. Yr oedd yn siwr
o fod wedi cyfri’ ar fwy o gydymdeimlad gen i
na neb arall. Pan gode’r llestr ar ei hochr, nes
gwneud i mi genfigenu wrth y clêr am fedru
cerdded a’u peue’ i lawr, safe <span class='it'>Bismarc</span> yn sydyn
am eiliad, fel pe bai’n ceisio ymresymu’r pwnc—yna
fe ruthre ar ei gyfer mor wyllt a diseremoni,
nes yr ofnwn iddo daro’i fenydd yn erbyn
y pared. Cyn ei fod wedi cael ei draed dano,
mae’r llong yn rhoi tro i’r ochr arall, nes gyru
<span class='it'>Bismarc</span>, druan, i’r cyfeiriad cyferbyniol, a’i
edrychiad fel edrychiad dyn meddw’n ceisio bod
yn sobr. Nid oes amheueth genyf nad oedd y
gath y’ngafel selni’r môr lwyred y bu cath
erioed—na dyn chwaith, pytae fater am hyny.
Ar ol i’w fewnolion gael eu troi a’u trosi, eu
chwilio a’u chwalu, eu corddi a’u cordeddu tua
dau ddwsin o weithie yn y modd yna, fe
orwedde i lawr yn y man lle bydde fel un wedi
rhoi’ fyny’r ysbryd, a cholli pob gobeth am
wel’d llygoden byth ond hyny.</p>

<p class='pindent'>Ni fydd y benod yn gyflawn heb i mi
dd’we’yd gair am y dydd cynta’ o’r wythnos.
Yr o’wn wedi awgrymu i’r cadben mewn pryd y
byddwn at ei wasaneth i bregethu ychydig i’r
dwylo ar y dec, neu i fyn’d dros rai o done
<span class='it'>Sanci</span> hefo’n gilydd. Ond ce’s ar ddeall yn
fuan fod yn well ganddo beidio; a’i reswm
oedd—fod yna’r fath gasgliad o wahanol opiniyne
ar faterion crefyddol a gwleidyddol, nes ei
gwneud yn ddoethach i gadw’n glir oddiwrth
bethe felly’n gyhoeddus, a gadel ei ryddid i
bob un i feddwl fel y myne am y naill a’r llall,
neu i beidio meddwl o gwbl. Er nad o’wn o’r
un farn ag e’ ar y pwnc, efe oedd y meistr, ac
nid oedd apelio i fod oddiwrth ei ddyfarniad.</p>

<p class='pindent'>Y Sul cynta, es am dro cy’belled a phen
blaen y llong, ac yno gwelwn gortyne o’r naill
bôst i’r llall, ac arnynt bob math o bilin, gwlyb
a sych, adnabyddus ac anadnabyddus, o bob
lliw a llun, cyfen ac anghyfen, yn chwyfio’n yr
awel ac yn clecian yn y gwynt, nes peri imi
feddwl fod yno gynrychioleth o faneri holl
genedloedd y byd. Wedi holi, ce’s ar ddeall
taw <span class='it'>dy’ Sul oedd diwrnod golchi’r criw</span>; a
dyna lle’r oedd rhai o honynt wrthi’n brysnr—un
yn golchi ei grys, un arall yn golchi ei
’sane, ac un arall yn golchi ei gorff ei hun,
oedd fryntach na’i grys na’i sane. Gan nad
oedd yr arogl a ddeue odd’no’n ddymunol iawn
i’r ffroene, mi a ddychweles i’m caban, ac a
dreulies y gweddill o’r dydd yn cydaddoli o ran
yr ysbryd â’m pobl fy hun gartre’.</p>

<div class='figcenter'>
<img src='images/i036.jpg' alt='' id='iid-0006' style='width:25%;height:auto;'/>
</div>

<div><span class='pageno' title='26' id='Page_26'></span><h1>PENOD VI.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>AR Y DAITH.</p>

<p class='noindent'><img src='images/drop-m.jpg' style='float:left;width:8%;' alt='M'/>AE’N bryd imi bellach gymeryd stoc o’r
byd sy’n gorwedd o’r tu allan i’r llong,
rhag i chwi fyn’d yn sal o glefyd y môr drwy
gael eich cyfyngu cy’d rhwng y plancie.</p>

<p class='pindent'>Yr oedd y nos y cychwynes allan o ddoc y
<span class='it'>Bari</span> yn “dangos gwybodeth” ar ei gore’, ac
yn “traethu ymadrodd” cystal a’r dydd am
ei ddanedd. Fe wincie goleuade <span class='it'>Gwlad yr
Ha’</span> draw arnom fel pe ba’em y’myn’d allan ar
ryw ddireidi, a nhwthe’n y gyfrinach. Wrth
edrych yn ol, gwelwn fod goleuade glane <span class='it'>Morganwg</span>
yn cenfigenu wrth eu chwiorydd yr
ochr arall i’r Sianel, ac am hòni cyment o
wybodeth a’r Saeson, a d’we’yd y lleia’. ’Roedd
ambell i oleuad yn ymddangos i mi fel pe bai’n
cael difyrwch diniwed am ein pen; un funud
edryche arnom fel plentyn drwg yn ei wely—y
funud nesa’ fe fydde a’i ben dan y dillad—i
fyny drachefn heb ei ddisgwyl—i fyny ac i
lawr, i fyny ae i lawr, mor brofoclyd a dim
wolsoch erioed. Gelwir y math yma’n oleuad
trofäol; ac erbyn sylwi, y mae i’w gael ar ei
ganfed ar hyd y glane y’mhobman. Nid oedd
y lleni wedi eu tynu dros ffenestri’r ffurfafen
chwaith, ac yr oedd cysgod engyl i’w wel’d yn
pasio heibio iddynt ol a gwrthol. Dyna oedd
f’esboniad i pan yn blentyn ar ansefydlogrwydd
y sêr, ac ni elles ymddihatru oddiwrtho byth.
Adlewyrche’r dw’r o gwmpas sêr y nefoedd a
sêr y glane, a theimlwn yn ddigon hunanol i
feddwl fod yr holl gre’digeth wedi d’od allan
i ddymuno mordeth dda i mi. Cure calon yr
hen long mor rheoledd a phe bai’n canu unod
mewn cystadleueth, a gwylltie’r hwylysydd
weithie mewn cyfeiliant iddi. Rhodde’r môr
ffordd yn foneddigedd i’r llestr basio, cusane’r
mân done ei hochre geirwon wrth fyn’d heibio,
ac ymestyne ei llwybr yn ol i fynwes y nos fel
llwybr arian.</p>

<p class='pindent'>Dacw oleuade <span class='it'>Ilfracombe</span> yn pefrio’n y pellder;
ac wele gilfach <span class='it'>Westward Ho!</span> lle bum
unweth yn chwilio am unigedd ac yn temtio
seibiant, heb ddim ond gole’ gwyliedydd y
glane i dd’we’yd lle mae. Wedi murmur “Nos
da” wrth ynys <span class='it'>Lundy</span>, trymhaodd fy llyged,
ac yn hwyrfrydig es i chwilio am fy ngorweddle.
Nid heb gryn gyflafareddiad y llwyddes
i’w sicrhau at fy ngwasaneth; ac wedi myn’d
iddo, yr oedd pobpeth fel wedi ymdynghedu
i’m cadw’n effro. Bum amser hir yn ysbïo
drwy’r ffenest’ gron oedd yn f’ymyl ar oror
<span class='it'>Cernyw</span> y’myn’d ac yn d’od. Bum wed’yn yn
gwrando ar ddirgryniade’r llestr, neidiade’r
hwylysydd yn union odditanaf, ergydion y
peiriant, a llaib y dw’r yn erbyn yr ochre. Y
peth nesa’ wy’n gofio’n groew ydyw’r stiward
yn d’od i fewn a’i gwpaned coffi. Ond noson
drallodus ydoedd; a phe b’asech yn fy lle,
gwn na f’asech damed gwell, os cystal, er eich
bod yn awr yn barod i chwerthin am fy mhen.</p>

<p class='pindent'>Pan ddeffröes y bore’ cynta’, yr oedd pen
pella’ tir <span class='it'>Pryden</span> ar fin myn’d o’r golwg. Delies
i syllu arno hyd y gall’swn, a phan y colles
ef, daeth ochened drom i fyny o rywle heb fy
nghaniatâd. Tybiwn imi glywed eco iddi o’r tu
ol, a mi drois yn sydyn; ond ni weles neb ond
yr ail beirianydd yn chwilmanta gerllaw. Ni
wyddwn am ei dricie’r pryd hwnw; ond wedi i
mi dd’od i’w adnabod yn well, a meddwl am y
peth, drwg dybiwn ef o fod yn gwneud difyrwch
o honof, a taw efe oedd yr eco. Erbyn
hyn, ’doedd dim yn y golwg ond môr ac awyr,
ac ambell i long arall yn pasio. Yr o’em bellach
yn nesu at y <span class='it'>Bê Bisce</span>, yr hwn oedd wedi bod i
mi’n fwgan y dydd, ac yn hunlle’r nos oddiar
pan y penderfynes fyn’d y ffordd hono. Clywswn
gyment o sôn am dano, ei fôd yn grëadur
mor ofnadwy, nes fod myn’d drwyddo bron bod
yn gyfystyr a myn’d trwy lỳn cysgod ange’.</p>

<p class='pindent'>Ond diwrnod ardderchog oedd hwn, gan’ad
sut y bydde’n y <span class='it'>Bau</span>. ’Does dim eisie’ croesi’r
bont cyn d’od ati. “Digon i’r diwrnod ei ddrwg
ei hun.” Mae’r haul yn gry’, a’r gwynt yn
isel. Mae’r môr fel gwydr, a’r gwylanod yn ein
dilyn yn ffyddlon. Chwareua haid o bysgod y
gelwir “porpoesied” arnynt yn ymyl trwyn y
llestr. Neidiant o’r dw’r y naill ar ol y llall,
yn cael eu blaenori gan borpoesyn mwy na’r
cyffredin; desgrifiant haner cylch yn yr awyr
ar eu taith, yna plymiant i’r dyfnder drachefn,
gan fyn’d drwy’r un chware’r ochr
arall. Bum yn gwylio’r rhai hyn am orie
bwy gilydd. Yn y cyfamser, ele llonge erill
heibio i ni, ager a hwyl—rhai yr un ffordd, a
rhai i’n herbyn. Ha! dacw hen drampes fel
nine ychydig o’n blaen, gafodd gwarter awr o
fantes arnom wrth gychwyn o’r <span class='it'>Bari</span>. Yr
ydym wedi enill arni, a dyma hi’n “râs.” Mae
ei thanwyr yn cael gorch’mynion i lanw’i berwedyddion
â glo, a chw’da fwg du, tew, allan
o’i gene’ nes cuddio’i hun o’r golwg. Gwnawn
nine’r un fath, nes peri imi dybied am foment
fy mod y’nghanol gwaith <span class='it'>Dowles</span>. Erbyn i’r
mwg glirio, ’ro’em ar y blaen i rywle. Caed
aml i brofion ar hyd y daith taw gwaith anodd
oedd curo hon gan longe o’r un dosbarth a hi.
Nid llawer o gyffröade sy’ mewn bywyd ar
fwrdd llong o’r natur yma; ond mae rhedeg râs
â llong arall yn sicr o fod yn un o honynt.</p>

<p class='pindent'>Yr ail nos mi dreulies y <span class='it'>dog-watch</span> ar y bont
y’nghwmni’r ail swyddog. Ymestyna’r wyliadwrieth
yma o chwech i wyth. Mae’r gwyliadwriaethe
erill yn beder awr bob un. Sut y
daw hon i fewn, nid wyf yn gwybod, na pha’m
y gelwir hi <span class='it'>dog-watch</span>. Buont yn ceisio esbonio’r
blaenaf i mi, ond mae’r bai naill ai ar fy neall
neu ar fy nghôf. Ni wyddent yr olaf eu hunen,
felly, ni ddisgwylir i mi ei wybod. Gallaf
ddych’mygu, ond nid ’grifenu dych’mygion wyf,
eithr ffeithie. Yr o’wn wedi gwneud darpariade
heleth ar gyfer y ddwyawr ar y bont; a
phe gwelech fi, gwn y bydde’n naturiol i chwi
gredu fy mod ar y ffordd i’r <span class='it'>Pegwn Gogleddol</span>.
Côt fawr dros fy nghôt isa’, a chôt ar gyfer
gwynt a gwlaw dros hono drachefn, a choleri’r
tair i fyny fel tair catrod. Menyg tewion am
fy nwylo, a chap blewog am fy mhen. Yr
oedd gan y cap glustie, ac yr oedd gen ine
glustie, a gwasanaethe’r naill i amddiffyn y
lleill. Rhwng pobpeth, yr o’wn mor gysurus
a phe b’aswn wrth y stôf yn y caban. Cyn
i’r wyliadwrieth dd’od i fyny, aeth un o’r
llonge mwya’ heibio i ni o fewn cwarter milldir;
ac yr oedd yn ymddangos fel pentre wedi
ei oleuo ar amser rhïolti.</p>

<p class='pindent'>Pan y ceisies godi’r ail fore’, methwn a dyfalu
beth oedd yn bod. Ni fu’r fath helynt erioed
ar ddyn yn ceisio d’od o’i wely; ac erbyn y
cofiwch fod y “bwnc” y gorweddwn ynddo
gryn bellder o’r llawr, golyge anturieth bwysig.</p>

<p class='pindent'>“Mae’r bendro arnaf,” meddwn; “neu ’rwy’
wedi tori ’nirwest heb wybod i mi fy hun.”</p>

<p class='pindent'>Ond mi ddigwyddes edrych drwy’r ffenest’
fach, a mi weles fod y môr wedi codi hefyd, a
thrafferthed a mine wrth y gorchwyl. Yr oedd
fel pe bai’n ddig wrth yr hen long am ei aflonyddu’n
rhy fore’—fel y byddwn ine wrth y
’stiward ambell dro; ac ysgydwe hi’n enbyd—fel
y bygythiwn ine wneud i’r ’stiward. Wedi
do’d drwy’r anhawsdere o wisgo a ’molchi, mi
gerddes mor barchus ag y medrwn i’r dec, ac
yno mi ddealles ein bod wedi myn’d i mewn
i’r <span class='it'>Bau Mawr</span> rywbryd yn y nos, a’n bod wedi
myn’d gwarter y ffordd drwyddo. Yr oedd y
gwynt o’r gogledd-ddwyren, ac yn fwy o help
ini nag o rwystr. Ond, O’r symudiade! Yr
oedd gwel’d y llong yn cusanu’r dw’r hyd ei
rhagfurie, a’r tone’n neidio drostynt, y mynydde
dyfrllyd yn erlid ar ein hole, a’r pantie dyfnion
a grëid gan y sugndyniad, <span class='it'>Chips</span> yn cael ei
ddala’r ochr yma, a’i wlychu at y croen, a’r
’stiward yn gwylio’i gyfleusdra’r ochr arall, ac
yn dïanc â chroen ei ddanedd—yr oedd bod
yn dyst o’r golygfeydd hyn a’u cyffelyb am
haner awr cyn brecwast yn gosod y prawf
llymaf ar f’ystumog a’m calon. Dyma’r bore’
y daeth y “crwth” i’r ford gynta’. “Dal
llygoden a’i bwyta” oedd y drefn ar bryd bwyd
bellach, a’r “dal” yn fwy o gamp na’r bwyta.
Dyma fel y bu drwy’r dydd, a dyma fel y bu
drwy’r nos wed’yn. Nid af i gelu fod braw
arnaf, ond dim salwch. D’wedir i mi pan fo
salwch nad oes dim braw. P’run yw’r gwaetha’,
nis gwn. Ni dd’wedaf chwaith sut y treulies
y nos hono, rhag crechwenu o’r Philistied. Ond
ganol dydd dranoeth yr o’em wedi myn’d
drwy’r <span class='it'>Bau</span>, ar ol haner cant o orie gerwin eu
gwala. Bellach, dyma “Wlad yr Haul” yn y
golwg.</p>

<div><span class='pageno' title='32' id='Page_32'></span><h1>PENOD VII.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>FY NYDDIADUR.</p>

<p class='noindent'><img src='images/drop-a.jpg' style='float:left;width:8%;' alt='A'/>R draul ail-adrodd fy hun—yr hyn yw fy
“mhechod parod” wrth siarad a ’sgrifenu—gosodaf
yma ddarne o’m dyddiadur. Mae
hwnw’n siwr o fod mor agos i’w le o ran
cywirdeb a dim sydd wedi ymddangos, ac a
ymddengys eto. I dreulio’r uwd a’r pytatws a
gawswn i frecwast, y peth cynta’ wnawn oedd
’sgrifenu ar fy nyddiadur, oni fydde’r hen long
yn bechadurus o ansefydlog; ac af yn feichie
dros y nodiade sydd ynddynt, eu bod yn adlewyrchiade
gonest o’r hyn a weles, a glywes,
ac a deimles drwy’r holl helyntion. Chwi gofiwch
fy mod yn ’sgrifenu ddiwrnod ar ol y
dyddiad a geir.</p>

<p class='pindent'><span class='sc'>Dydd Sadwrn, Chwef. 23ain.</span>—Y’nghanol
y <span class='it'>Bê Bisce</span>. Wedi myn’d drwy ran o hono
neithiwr, dïolch am hyny. Yn weddol o dawel
drwy’r bore’, ond ar ol haner dydd dechreuodd
y tone guro ar y llong, a’n hanes wed’yn oedd
ymsuddo ac ymrolio hob yn ail—weithie o ben
i ben, bryd arall o ochr i ochr—a’r dw’r yn
golchi dros y dec yn gyfrole trwchus. Felly
am y gweddill o’r dydd, ac ar hyd y nos—ond
nid oedd blas genyf i ganu’r hen alaw. Bwyta
mewn gefyne. Pawb fel wedi meddwi, a’r hen
long y’nghanol ei bloddest. Lle rhyfedd yw’r
bau hwn: y mae fel pytae pobpeth o chwith
yma. Pysgod y’neidio allan o’r dw’r, ac adar
y’myn’d dros eu pene iddo. Porpoesied yw’r
naill, a gwylanod yw’r lleill. Mor falch yw’r
gwyliedydd i wel’d yr haul yn d’od i’r golwg
pan y mae’n gymylog! Mae’r haul yn cadarnhau’r
cyfeiriad. Ond pan na bo haul, na lloer,
na seren yn y golwg, mae’r cwmpas ganddo
o hyd. Gŵyr y mordeithwyr ysbrydol am
rywbeth tebyg.</p>

<p class='pindent'>“Tywydd da yw hwn,” ebe’r ail swyddog.</p>

<p class='pindent'>“O’r anwyl! beth am y drwg, ynte?”
meddwn wrtho.</p>

<p class='pindent'>Ofn nad oes dim llawer o gysgu heno eto.
Dim gogwydd at selni mor belled. Dywed y
cadben wrthyf fy mod yn un o fil. Mỳn y
’stiward fy mod wedi camgymeryd fy ngalwedigeth—taw
morwr ddylaswn fod. Yr wyf o’r un
farn ag e’ weithie’ am y cynta’, ond yn ame’r
ola’n fawr. Beth dd’wede pobl <span class='it'>Bethania</span>, tybed?</p>

<p class='pindent'><span class='sc'>Dydd Sul, y 24ain</span>.—Codi am saith. Y
llong yn chware’i phrancie o hyd, y môr yn tori
drosti, a phawb ar y dec yn wlyb dyferu. Eto,
dyma dywydd cyffredin y <span class='it'>Bê Bisce</span>! Fel hyn y
budrwy’r bore’; ond erbyn canol dydd yr o’em wedi
dianc o’i grafange. Ysgyrnygu ei ddanedd arnom
yr oedd y crëadur yn y bore’n ddiame genyf,
wrth ein gwel’d yn ffoi o’i derfyne. Gobeithio’r
anwyl na cheidw’i ddialedd nes y dychwelwn.
Wedi cael tir <span class='it'>Sbaen</span> rhyngom a nerth y gwynt,
aeth yn dawelwch mawr. Ac O! brydnawn
Sul. Haul clir, tanbed, ffurfafen ddigwmwl,
môr didone, a’r llong yn cerdded drosto fel boneddiges
y’nhraed ei ’sane—ardderchog, a d’we’yd
y lleia’. Y tir o gwmpas <span class='it'>Corunna</span> ddaeth i’r
golwg gynta’. Cofio am <span class='it'>Syr John Moore</span>, a’r
farwnad anfarwol a wnaed iddo gan y Parch.
<span class='it'>Charles Wolfe</span>. Gorffwysdra i’r llygad oedd
gwel’d tamed o dir ar ol y fath dafell o fôr.
Dacw’r arfordir gorllewinol i lawr hyd Benrhyn
<span class='it'>Finisterre</span>. Cawsom engraff o ddïogi’r <span class='it'>Sbaenied</span>
yn y <span class='it'>Penrhyn</span> hwn. Mae yma orsaf i dderbyn
arwydd llonge. Codasom yr arwyddion arferol,
ond ni ddaeth arwydd yn ol mewn atebiad; a
thynge’r cadben (nid yn gableddus) taw cysgu
oedd y tacle. ’Doedd dim perswâd ar yr ail
beirianwr na chlywse hwy yn chw’rnu’r pellder
hwnw! Mynyddig a garw yw’r darn yma o
dir <span class='it'>Sbaen</span>. Collasom ef yn fuan, a disgwyliwn
wel’d tir <span class='it'>Portugal</span> ’fory.</p>

<p class='pindent'><span class='sc'>Dydd Llun, y 25ain.</span> Bore’ heddyw disgynodd
fy llyged ar dir <span class='it'>Portugal</span>. Mor wahanol i
dir <span class='it'>Sbaen</span>! Yn lle mynydde uchel a geirwon yn
codi’n syth o’r môr, ceir yma ffermdai a phentrefi
bychen a mawrion i’w gwel’d y’mhob man.
Caëe a gwinllane, perllane ac olewydd-lane ar
lechwedde’r brynie, a’r mynydde draw yn y
pellder yn dir cefn iddynt. Pentrefi pysgota ar
y làn, a thraethe swynol o dywod gwỳn a
chaled yn dysgleirio’n yr haul. Lle braf i fyn’d
a phicnic Ysgol Sul am brydnawn. Hwyrach
taw’r ffordd fydde dipyn y’mhell o <span class='it'>Gwm Rhondda</span>.
Yr oedd yn ddiweddar yn y dydd pan
weles gyffinie <span class='it'>Lisbon</span>. Yr oedd y ddinas ei hun
yn llechu o’r golwg i fyny’r afon <span class='it'>Tagus</span>. ’Roedd
hafdy’r brenin yn sefyll ar fan amlwg iawn, yn
union uwchben y ddinas, mi allwn dybied.
Adeilad mawr gwỳn ac unffurf ydoedd, yn
pregethu llai o gysur na bwth <span class='it'>Beti New Cross</span>
ar dir y <span class='it'>Godor</span>, mi wna’ lw. Ar y dde’ mae tair
neu beder o greigie daneddog yn codi’n ddirybudd
o ganol y dyfnder. Creigie’r <span class='it'>Birlings</span>
y gelwid hwy. Mae dim ond edrych arnynt yn
ddigon i’ch argyhoeddi eu bod yn beryg’ i longe,
’nenwedig ar amser niwl. Yn agos i’r fan yma
y collwyd llong fawr berthyne i’r <span class='it'>Anchor Line</span>.
Dacw Benrhyn <span class='it'>Espechel</span>, lle cawsom yr arwydd.
Ar bigyn ucha’r mynydd fan draw mae lleiandy
aruthrol—y mwya’n y byd, medde nhw. ’Roedd
ei adeiladu’n golygu llafur blynydde i rywrai.
Un o olygfeydd mwya’ dymunol y darn yma o’r
byd yw y bade pysgota tlws a syber sy’n
dawnsio o’n deutu, Mi weles sgoroedd o honynt
heddyw, a rhedent o flaen yr awel mor ysgafn-droed
a’r awel ei hun. Cyfarfyddasom â llong
ryfel, a chyfarchasom hi. Dychwelodd hithau’r
cyfarchiad yn foneddigaidd ei gwala. Mae’r
môr mor dawel â Llyn <span class='it'>Tegid</span> ganol ha’, a
thripia’r llong yn llawn mursendod drosto.
Cyredd gyferbyn â Phenryn <span class='it'>Rocca</span> cyn nos. Y
tir yn cilio eto, ac nis gwelwn ef mwy hyd y
bore’. Dïolch  i Dduw am ei amddiflyn.</p>

<p class='pindent'><span class='sc'>Dydd Mawrth, y 26ain.</span>—Tybies fod rhywun
yn curo’r ffenest’ pan o’wn rhwng cysgu a deffro.
Beth oedd ond gwlaw! Bysedd y gawod a’m
dihunodd. Bu’n gwlawio’n drwm drwy’r bore’.
Mae gwlaw a niwl yn cydgyfeillachu ar y môr:
anaml y ceir y naill heb y llall. Diflas yw bod
ar dir pan y mae’n bwrw gwlaw; diflasach yw
bod ar y dw’r. Ond daeth yn deg cyn cinio, a
pharodd yn deg drwy’r dydd. Cryfhaodd yr
haul, a chryfhaodd y gwynt o’r tu ol ini, nes
peri i’r llestr siglo’n enbyd ar brydie. Tir yn y
golwg, ond yn rhy bell i wneud fawr o hono.
Pasio heibio i leoedd a hanes iddynt, megis <span class='it'>St.
Vincent</span> a <span class='it'>Trafalgar</span>. Mae’r hen long yn cael
côt newydd o baent y dyddie hyn—nid rhyfedd
ei bod mor rodresgar ei symudiade.</p>

<p class='pindent'><span class='sc'>Dydd Mercher, y 27ain.</span>—Wedi myn’d drwy
Gulfor <span class='it'>Gibraltar</span> yn y nos—yn hytraeh, dri o’r
gloch y bore’. D’wede’r cadben wrthyf fod y
llong wedi teithio’n gyflymach o’r <span class='it'>Bari</span> i’r <span class='it'>Gib</span>
nag y gwnaethe’ ’rioed o’r blaen. Mor garedig
yw’r Llywodraethwr Mawr ini! Mae’r Hwn
sy’n cadw’r gwynt yn ei ddwrn yn ei ollwng
allan yn dameidie cysurus, a’r Hwn gerddodd
ar y tone gynt yn cerdded arnynt eto. Dyma
<span class='it'>Fôr y Canoldir</span> o’r diwedd! Y <span class='it'>Môr Mawr</span>!
Môr yr Apostol <span class='it'>Paul</span>! A’r môr y taflwyd <span class='it'>Jona’</span>
’styfnig iddo! Onid yw yn llawn swyn i’r
efrydydd Beiblaidd? Mae ei ddyfroedd yn loew
ac yn lâs heddyw, a’i dòne’n fân ac yn fuan. Yr
ydym bellach y’mordwyo tua’r dwyren—o’r
blaen tua’r de’ y mordwyem. Mae fy wyneb yn
awr tua chodiad haul. Dacw dir <span class='it'>Affrig</span> yn y
golwg i’r dde’, a thir <span class='it'>Sbaen</span> yn y golwg i’r aswy.
Mynydde uchel, a’u coryne’n wynion gan eira.
Dilynant ni am dros gan’ milldir. Mae golygfa
fawreddog i’w chael arnynt. Sylles yn hir ar y
cyfandir tywyll, a cheisiwn adgofio pob emyn
ac adnod a dd’wedent rywbeth am dano.</p>

<p class='pindent'>Mi ro’is dro yn y tŷ peiriant cyn myn’d i
gysgu, o dan arweiniad yr ail beirianwr.
Teithies dan y dec o’r naill ben i’r llall. Ni fum
mewn gwlad ryfeddach erioed. Dyma lle mae
cyfnewidiad hinsodde! Ceir y gwynt oera’ a’r
gwres mwya’ llethol am y drws i’w gilydd. Mae
yma bob sicrwydd dynol am ddiogelwch. Ele
iase drosof pan ddechreuwn feddwl taw dim ond
ychydig droedfeddi oedd rhyngof a’r dyfnder
du; ac yr oedd llaib y dw’r yn ymyl fy nhroed
yn gwneud imi oeri a chw’su bob yn ail. Cyn
dychwelyd i’r dec, cymeres stoc o’r tanwyr
y’ngole’r ffwrneisie. ’Roedd eu düwch, a’u
meindra, a’u taldra, a’u noethder yn eu trawsffurfio’n
ellyllon mewn ymddangosiad. Wedi eu
gwel’d wrth eu gwaith, nid o’wn yn synu mwyach
eu bod mor sychedig.</p>

<p class='pindent'>Mae’n ddiwrnod ardderchog, a’r haul yn ei
ogoniant. Mae’r awyr eisoes yn gliriach nag
awyr <span class='it'>Pryden</span>. Erbyn diwedd y dydd, yr ydym
wedi gosod dros dri chant ar ddeg o filldiroedd
hyngom a’r <span class='it'>Hen Wlad</span>.</p>

<div><span class='pageno' title='38' id='Page_38'></span><h1>PENOD VIII.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>DALEN ARALL O’M DYDDIADUR.</p>

<p class='noindent'><img src='images/drop-d.jpg' style='float:left;width:8%;' alt='D'/>YDD <span class='sc'>Iau yr 28ain.</span>—Pen yr wythnos ar y
dw’r. Dacw dir <span class='it'>Affrig</span> eto—glane <span class='it'>Morocco</span>
ac <span class='it'>Algeria</span>. Dim ond mynydde uchel sydd i’w
gwel’d, a rheiny’n edrych yn noeth, a chas, a
thywyll. Ni weles fynydde ’rioed a’r fath olwg
ddiserch arnynt. Tybed nad rhein yw’r “mynyddoedd
tywyll” y sonia’r proffwyd am danynt?
Trwy’r ’spïeinddrych gwelaf ychydig bentrefi
yma a thraw, ond y maent yn rhy bell i’w
gwahaniaethu’n glir. <span class='it'>Arabied</span> yw’r boblogeth,
a lladronllyd yw eu cymeriade. Mae’r pentrefi
hyn yn hen nythleoedd môr-ladron o’r rhywogeth
waetha’. D’wedodd y cadben bethe rhyfedd
wrthyf am danynt. Maent wrth eu hanfadweth
heddyw pan gânt gyfle. Anfonodd Swltan
<span class='it'>Morocco</span> rybudd dro’n ol i holl deyrnasoedd
<span class='it'>Ewrob</span>, am i’w llonge beidio caniatau i fade
lanio’n sengl ar y traethe hyn oherwydd y môrladron;
ac os bydde i rywbeth anymunol
gymeryd lle ar ol y rhybudd, na fydde fe’n
gyfrifol i neb am hyny. Ond aeth bâd allan o
long <span class='it'>Ellmynedd</span> ar waetha’r gwaharddiad. Yr
oedd haner dwain o ddynion ifanc gwamal
ynddo; a phan ddaethant o fewn haner milldir
i dir, ymsaethodd tri o fade hirion, meinion, yn
llawn o ddynion, allan o un o’r cilfache, cymerasant
hwy yn garcharorion heb fawr trafferth,
ac yr o’ent oll wedi diflanu cyn i neb ar y llong
wybod fod dim wedi cymeryd lle. A’r darn
prudda’ o’r hanes yw, na chlyw’d siw na miw
am y trueinied byth wed’yn! Nid oes lle i
ame’ na chawsant eu cludo i un o farchnadoedd
y <span class='it'>Sahara</span>, a’u gwerthu’n gaethion i’r canolbarth.</p>

<p class='pindent'>Mae’r tywydd mor ddiserch a’r tir, heb fawr
haul, a’r gwynt yn eillio mwy nag a f’asech yn
feddwl mewn lle fel hyn. Mi deimles fwy o
wres lawer gwaith yn yr <span class='it'>Hen Wlad</span> y’mis
Chwefror nag a deimlaf heddyw y’ <span class='it'>Môr y Canoldir</span>.
Mae’r dyfroedd yn dawel ryfeddol, a’r
llestr yn cadw heb siglo ond ychydig. Dim ond
un llong a weles drwy’r dydd—nyni sy’n
teyrnasu. Ddoe ’roedd y dw’r yn loew iawn;
heddyw y mae’n dywyll iawn. Y rheswm o
hyny yw fod y dyfroedd yn adlewyrchu gwyneb
y wybren. Awyr lâs, ddigymyle oedd awyr
ddoe—glas a gloew oedd y dyfroedd; awyr o
blwm yw awyr heddyw—cyfranoga’r dyfroedd
o’r un lliw yn union. Onid yw hyn y’meddu ar
wirionedd cyfatebol mewn cylchoedd moesol a
chrefyddol? Mi sylwes fod y llestr yn cynyrchu
ei thone a’i hawel ei hun wrth fyn’d rhagddi,
ac mi ofynes i mi fy hun—Onid yw dyn yn
gwneud peth tebyg wrth fyn’d drwy’r byd, beth
bynag fo’i gymeriad? Prydferth yw gwel’d y
gwylanod yn gorphwys ar y tone. Mae’r Hwn
ddysgodd <span class='it'>Petr</span> i gerdded ar y môr gynt yn
dysgu ei saint eto i droi tone dig môr bywyd i
fod o wasaneth iddynt, i’w helpu i gyredd pen
y daith. Dyna ddigon o bendrymu; rhaid ymneillduo
bellach. Dacw ole’ <span class='it'>Algiers</span> yn dawnsio
yn y pellder draw, ac es i gysgu wrth edrych
arno drwy’r ffenest’ gron.</p>

<p class='pindent'><span class='sc'>Dydd Gwener, Mawrth 1af.</span>—Diwrnod braf,
dïolch  am dano. Mwy o haul, a llai o wynt.
Yn wir, ’does dim gwynt o werth son am dano
heddyw, yn unig awelen o grë’digeth y llong
ei hun. Pasiwyd <span class='it'>Algiers</span>, fel <span class='it'>Gibraltar</span>, yn y
nos. Yr unig at-daliad a geisiaf yw eu pasio yn
y dydd wrth ddychwelyd. Gorore’r cyfandir du
yn y golwg o hyd. Y mynydde’n uwch, ac eira
ar goryne y rhai ucha’. Cip ar fynydde’r <span class='it'>Atlas</span>,
sy’n cadw gwynt deifiol yr anialwch rhag
gwneud <span class='it'>Ewrob</span> yn bentewyn. ’Does dim yn
ddeniadol mor belled yn y darn hwn o dir
<span class='it'>Affrig</span>—hwyrach y gwella wrth fyn’d y’mlaen.
Rho’es y cadben ei ’spïeinddrych mawr yn fy
llaw, a pharodd imi edrych i gyfeiriad y gogledd.
Gwnes hyny, ac ar ol cael y crëadur i ganolfan
prïodol, a fy hunan i fedru ei ddal heb grynu,
gwelwn fwg yn dyrchu’n dew draw’n y pellder,
Wedi deall taw mynydd <span class='it'>Etna</span> yn <span class='it'>Sicili</span> ydoedd,
’r o’wn yn falch dros ben, er na welwn ond ei
fwg. Nid o’em lawer yn fyr o gan’ milldir
oddiwrtho, ond ’roedd y pellwelydd yn un cryf
dros ben. Oera’r awyrgylch yn fawr ar ol
machlud haul, a disgyna’r gwlith yn drwm.
Par hyny ei bod yn beryg’ i mi fod allan ar y
dec wedi iddi ddechre’ t’w’llu. Mae’r criw
wrthi fel lladd nadrodd yn glanhau’r hen long,
drwy ei phaentio a’i thrwsio, ei golchi a’i thario.
Bwriedir iddi fod fel prïodasferch wedi ymdrwsio
i’w phriodas erbyn cyredd <span class='it'>Alecsandria</span>. Eto,
unffurf iawn yw bywyd o hyd. Dathlu Dy’gwyl
<span class='it'>Dewi</span> yn fy meddwl, drwy ddwyn ar gof i mi fy
hun sut y dathlem ef pan yn blant yn hen dre’r
sir. Cofio am y seindyrf yn chware’, y clybie’n
cerdded, y baneri’n chwyfio, a’r pwdine a gaem
y’nghysgod ein perthynas â rhai o’r swyddogion.
Torwn allan i chwerthin weithie pan ddeue
ambell i ddireidi i’r wyneb, a thybiwn fod y prif
swyddog yn edrych yn amheus arnaf. Ni ŵyr
y <span class='it'>Cymro</span> arall ddim am <span class='it'>Dewi Sant</span> a’i wyl, mwy
nag y gŵyr twrch daear am yr haul.</p>

<p class='pindent'><a id='cair'></a></p>

<div class='figcenter'>
<img src='images/i053.jpg' alt='' id='iid-0007' style='width:100%;height:auto;'/>
<p class='caption'><span class='bold'><span class='it'>CAIRO.</span></span></p>
</div>

<p class='pindent'><span class='sc'>Dydd Sadwrn, yr 2il.</span>—Tir <span class='it'>Tunis</span> yn y golwg.
Safle’r hen <span class='it'>Garthage</span>, cartre’ <span class='it'>Hanibal</span>, a gwrthymgeisydd
<span class='it'>Rhufen</span> am feistroleth y byd. Dacw
bont grogedig <span class='it'>Bizarte</span>. Dyma ynysoedd <span class='it'>Galita</span>,
y <span class='it'>Brodyr</span>, <span class='it'>Zembra</span>, a <span class='it'>Zambretta</span>. Mae mynachlog
yn perthyn i Eglwys <span class='it'>Groeg</span> ar ben <span class='it'>Zembra</span>.
Mae darne’ o’r ynysoedd hyn dan arwyneb y
dw’r, ac felly’n beryg’ i longe. Darne o’r cyfandir,
yn ddïame, ydynt oll, ond wedi myn’d yn
wahanedig rywbryd drwy gyffröad tanddaearol
a thanforol. Gwel’d amryw o bysgod hedegog;
y mae un o honynt o faintioli ’sgadenyn go
fawr. Ceir sharcod y ffordd yma hefyd, er
na weles i yr un. Ped ymollyngwn dros
ymyl y llong i’r môr i ymdrochi, gwnawn fy
llw y teimlwn y cna’n union, os na welwn
ef. Tynu at <span class='it'>Malta</span>—disgwyliwn ei gwel’d
rywhryd ’fory.</p>

<div class='figcenter'>
<img src='images/i055.jpg' alt='' id='iid-0008' style='width:20%;height:auto;'/>
</div>

<div><span class='pageno' title='43' id='Page_43'></span><h1>PENOD IX.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>UN ARALL ETO.</p>

<p class='noindent'><img src='images/drop-d.jpg' style='float:left;width:8%;' alt='D'/>YDD <span class='sc'>Sul, y 3ydd.</span>—Tywydd tawel o hyd—dïolch
i Lywydd y môr am hyny.
Diwrnod golchi’r criw: golygfa ryfedd i <span class='it'>Gymro</span>
crefyddol. Mae pen blaen y llong fel cefen un
o dai <span class='it'>Treorci</span>, yn gortyne a dillad golchedig
o gẁr i gẁr. Rywbryd yn y bore’ aethom
heibio i ynys o’r enw <span class='it'>Pantellaria</span>. Perthyna
i’r <span class='it'>Eidal</span>, ac y mae ynddi benydfa i droseddwyr
dan lygad y Llywodreth. Mae’r tai a’r gerddi
i’w gwel’d yn dlws a swynol nodedig o’r llong. Tua
chanol dydd ce’s gipolwg ar un o’r ynysoedd
<span class='it'>Melitaidd</span> draw y’mhell—prin y gwyddwn
y gwahanieth rhyngddi a chwmwl yn codi o’r
môr. Erbyn tri y prydnawn yr o’em wedi d’od
gyferbyn â hi. <span class='it'>Gozo</span> yw ei henw, a hi yw’r
ail mewn maintioli. Mae’n ddarn braf a gwrteithiedig
drosti. Ceir arni bentrefi mawrion,
heb fawr o drefn, ond llawer o brydferthwch.
Cyfnewidiwyd arwyddion wrth basio. Yn union
ar ol cwmpasu <span class='it'>Gozo</span>, dyma <span class='it'>Malta</span> i’r golwg—<span class='it'>Melita</span>
Llyfr yr <span class='it'>Actau</span>. Meddwl mwy am <span class='it'>Paul</span>
nag erioed. <span class='it'>Oasis</span> y’nghanol anialwch dyfrllyd
yw <span class='it'>Malta</span>. Ceir perllane a gwinllane’n dryfrith
drosti. Mae’r llwybre cochion sy’n croesi’r
caëe yn peri imi redeg yn ol i <span class='it'>Bontargothi</span>.
Y brif dre’ yw <span class='it'>Valetta</span>. Mi weles long y’myn’d
i mewn i’r porthladd. Mae gene hwnw’n gul, a
chyflegre fel rhes o ddanedd ar ei fin. Ce’s
olwg braf ar y dre’, am ei bod ar safle uchel.
Dacw’r <span class='it'>barracks</span> a phebyll y milwyr, a dacw’r
milwyr eu hunen y’myn’d drwy eu hymarferiade.
Dacw ddwy neu dair o eglwysi’n dyrchu
eu pigdyre i gyfeiriad y nefoedd. Ust! mae’r
awel yn cario sain clyche un o honynt dros y
tone i glustie’r alltud unig nas gŵyr beth a
wna, ai chwerthin ai wylo. Dacw’r castell
coch ei furie, ac adfel hen fynachlog. Ha! a
dacw’r ’strydoedd llithrig a cheimion, a phobl
yn esgyn ac yn disgyn ar hyd-ddynt fel gwybed
ar gwarel ffenest’. Mae hen air yn d’we’yd
na fedr un <span class='it'>Iuddew</span> fyw y’<span class='it'>Malta</span> nac <span class='it'>Aberdeen</span>;
a’r rheswm am hyny yw, fod y <span class='it'>Melitied</span> a’r
<span class='it'>Ysgotied</span> yn gorfaelu cribddeilieth, fel nad oes
dim ar ol i’r <span class='it'>Iuddew</span>. Dangoswyd i mi fau
bychan ar yr ochr ogledd-ddwyreiniol i’r ynys,
a elwir <span class='it'>Bau Sant Paul</span>, am y tybir taw yno
y daeth efe a’r achubedigion erill i dir. P’run
bynag a oedd hyny’n wir neu beidio, yr oedd yn
wir i mi ar y pryd; a daliwn i syllu ar y
fan nes i’r ynys fyn’d o’r golwg. Mi weles
heno’r haul-fachludiad gogoneddusaf a weles
erioed. Nid af i geisio’i ddesgrifio, am ei fod
y’mhell y tu hwnt i’m darfelydd egwan i. Fel
’roedd yr haul y’machlud, fe ddeue’r lleuad i
fyny’r ochr arall, ac er fy syndod, yr oedd yn
<span class='it'>werdd</span> i gyd drosti! Yr oedd yn debycach i
gosyn o gaws <span class='it'>Gorgonzola</span> na dim arall. Gofynes
i rywun pa’m yr oedd felly, a’r atebiad ge’s
oedd taw gwyrdd oedd prif liw’r haul wrth
fachlud, a taw cyfranogi o hwnw oedd y lleuad.
Cyflwynaf ef am ei werth, ond nid yw’n anhygoel.
Dim tir eto nes cyredd yr <span class='it'>Aifft</span>.</p>

<p class='pindent'><span class='sc'>Dydd Llun, y 4ydd.</span>—Dim helynt o fath
yn y byd heddyw. Darn diserch iawn o’r
daith yw hwn o <span class='it'>Malta</span> i <span class='it'>Alecsandria</span>. Dim
ond awyr a môr a haul—ac ä’r haul o’r golwg
weithie. Dim aderyn yn y wybren—dim pysgodyn
y’neidio allan o’r dw’r—dim llong ar
wyneb yr eigion yn unman. Meddyliwn am
gân <span class='it'>Alecsander Selkirk</span>:⁠—</p>

<div class='blockquote'>


          <div class='poetry-container' style=''>
          <div class='lgp'> <!-- rend=';' -->
<div class='stanza-outer'>
<p class='line0'>“I am monarch of all I survey,</p>
<p class='line0'>&ensp;My right there is none to dispute.”</p>
</div>
</div></div> <!-- end poetry block --><!-- end rend -->

</div>

<p class='pindent'>A gall’sai’r hen long fabwysiadu’r syniad yn
llawn cystal. Yr haul yn gwresogi ar brydie, ond
y gwynt o’r gogledd-ddwyren yn para i eillio
o hyd, gan gymedroli’r gwres. Disgyna gwlith
trwm yn gynar wedi i’r haul fyn’d lawr. Mae
hyn yn nodweddiadol o’r dwyren. ’Does dim
rhyfedd fod cyment o son am wlith yn y
Beibl. Gwneir parotöade mawrion ar gyfer
glanio, a theimlaf ychydig gyffro yn fy meddianu
ine.</p>

<p class='pindent'><span class='sc'>Dydd Mawrth, y 5ed.</span>—Y tone wedi codi,
ac yn peri i’r llestr siglo’n enbyd. Y gwynt yn
gry’ ac yn oer. Cael y môr i ni ein hunen o hyd.
Ysgrifenu at deulu bychan y’<span class='it'>Nhreorci</span>, sydd a’i
bryder yn fawr am danaf. Ysgriblo gore’
medrwn at gyfeillion hefyd. Tynu i derfyn y
daith, a dïolch am hyny.</p>

<p class='pindent'><span class='sc'>Dydd Mercher, y 6ed.</span>—Dyma’r diwrnod
gwaetha’ gawsom oddiar pan y gadawsom y
<span class='it'>Bari</span>. O’r anwyl! Daeth rhuthrwynt ofnadwy
o’r gorllewin arnom, a gwlaw mawr yn ei gôl.
Yr enw sy’ gan y morwyr ar y math yma o
dywydd yw <span class='it'>squall</span>. Mae’r tone fel mynydde, ac
yn disgyn ar y dec yn dunelli. Mae’r llong
yn gwegio fel meddwyn, nes ei gwneud yn
a’mhosib’ cerdded yn gywir, bwyta’n weddus,
nac ysgrifenu’n daclus. Mae’r cadben yn bryderus
rhag y bydd yn rhaid i’r llong aros o’r
tu allan i’r porthladd, a’i thrwyn i’r gwynt
oherwydd y ’storm. Dipyn yn beryg’ yw myn’d
i mewn i ambell i borthladd ar dywydd garw.
Mae porthladd <span class='it'>Alecsandria</span> felly, am fod ei
ene mor gul. Ar ol d’od i ymyl y làn mor ddidrafferth,
mae’n anodd i’r bechgyn gadw ffrwyn
yn eu gene wrth wel’d y drafferth wedi eu
gorddiwes yn y diwedd. Nid oes genyf ond
gobeithio y tawela’r gwynt erbyn y bore’, ac
y cawn fynediad cysurus i’r hafan cyn nos
yfory. Cyflwynaf fy hun, a’r llong a’i llwyth,
i ofal yr Hwn y ceisiaf yn anheilwng ei was’naethu.</p>

<p class='pindent'><span class='sc'>Dydd Iau, y 7fed.</span>—Y gwynt wedi gostegu,
y môr wedi tawelu, a’r gweddïe wedi eu hateb.
Daethom i olwg y tir cyn haner dydd. Hwre!</p>

<p class='pindent'>O hyn allan gadawaf fy nyddiadur, gan roi
hanes fy helyntion tra yn yr <span class='it'>Aifft</span>, heb ymgais
i’w dyddio a’u trefnu, yn union fel y digwyddant
guro wrth ddrws y côf.</p>

<div class='figcenter'>
<img src='images/i060.jpg' alt='' id='iid-0009' style='width:20%;height:auto;'/>
</div>

<div><span class='pageno' title='48' id='Page_48'></span><h1>PENOD X.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>GLANIO.</p>

<p class='noindent'><img src='images/drop-g.jpg' style='float:left;width:8%;' alt='G'/>WEDI pythefnos o ymlwybro ar hyd wyneb
y dyfnder, a “Dafydd Jones” yn “byhafio”
fel gŵr bonheddig—yr un fath a phe
gwydde fod iddo gâr o’r un enw ar fwrdd y
llong—des i olwg tir yr <span class='it'>Aifft</span> pan o’wn bron yn
ei ymyl. Y rheswm am hyny yw, fod y tir
yn fflat fel eich llaw, heb iddo na mynydd, na
bryn, na bryncyn, na chodiad cyment a thwmpath
gwahadden yn dir cefen i’w farcio allan o’r
pellder. Pan ddaeth y llygad noeth yn alluog
i’w wahaniaethu, ymddangose fel llinell lwyd
wedi ei thynu gan bwyntil o blwm, ac yn tori
rhwng dw’r ac awyr. Ond dyna! cyn imi
braidd gael amser i roi ’nghap yn deidi ar fy
mhen, ce’s arwyddion y’nes ataf fod tir gerllaw.</p>

<p class='pindent'>O amgylch ogylch y llestr yr oedd bade,
fychen a mawrion, yn llawn o fode ar lun dynion—rhai
yn rhwyfo, erill yn eistedd a’u dwylo
’mhleth, ac erill drachefn yn sefyll ar eu traed
mor ddidaro a phe baent ar y làn. Y peilot
oedd un, a’i neges ef oedd ein cyfarwyddo i
mewn i’r porthladd. Un o swyddogion y dollfa
oedd y llall, yn d’od i archwilio’r papyre,
y’nghyda chargo unrhyw deithiwr fel fy hunan
a all’sai fod ar y bwrdd. Yn awr y gweles y
fantes o fod ar enw un o swyddogion y llong,
hyd y’nod pytae heb fod ond gwerth swllt y
mis. Oblegid wrth fy ngwel’d â phin ysgrifenu
wrth fy nghlust, un arall rhwng fy nanedd,
bwndel o bapyre yn fy llaw, fy nghap ar
fy ngwegil, ac awdurdod diapêl yn argraffedig
uwchben fy llyged, cafodd f’eiddo i lonydd,
a’u perchenog y fath arwyddion o barch, nes
gwneud iddo dybied am foment ei fod yn perthyn
i warchodlu Arglwydd <span class='it'>Cromer</span>.</p>

<p class='pindent'>Dyma’r meddyg yn d’od i wel’d fod pawb yn
iach yn ein plith. Yr oedd y ffaith fy mod
wedi arwyddo’r erthygle fel talydd yn fy nïogelu
rhag ymosodiade hwn eto. Ac mi dd’wedaf
wrthych pa’m. Pe daethe i wybod taw fel dyn
claf yn chwilio am iechyd yr es allan, deg i un
na f’ase’n gwneud y ffwdan creulona’, yn gwarafun
i’r llong fyn’d i’r porthladd nes y ceid
ardystiad o’r ochr hyn i sicrhau nad o’wn wedi
bod yn dyodde’ oddiwrth glefyd heintus—hwyrach
y gorfodid y llong i aros o’r tu allan
am wythnos neu ragor, yr hyn fydde’n golygu
coste o ganoedd o bune i’r perch’nogion. Ond
megis y mae llawer ffordd i ladd ci heblaw ei
grogi, felly y mae rhagor nag un ffordd i
dd’od allan o honi heblaw drwy ddrws y ffrynt,
a’r naill onested a’r llall.</p>

<p class='pindent'>Ha! dyma’r llythyr-gludydd, wirionedd i, yn
d’od a’r llythyre i’r bwrdd. Efe oedd yn cael
y croeso mwya’ o bawb. Mor dda oedd genyf
fyn’d ’nol i <span class='it'>Dreorci</span> am bum’ munud, a rhoi
llam dros dair mil o filldiroedd o fôr i siarad
â rhai oedd anwyl genyf. Nid yw fy “ngwir
gymar” wedi f’anghofio, nac <span class='it'>Eunice</span> fy merch,
fy unig blentyn, o’i hysgol yn <span class='it'>Caint</span>. Bendith
arnynt! Erbyn imi dd’od i ben draw’r
epistole, yr o’em wedi d’od i ben draw’r daith, a
bwrw angor yn ymyl y cei. Y’mysg y dyrfa
amryliw a wylie’n dyfodiad oddiar y cei, yr
oedd nifer o blant o bum’ mlwydd oed a than
hyny, heb ddim o’u cwmpas i ddynodi eu rhyw,
a chan ddued a’r eboni. Tra’r o’wn yn syllu
arnynt gyda dyddordeb, diflanasant fel mwg,
heb un ar ol; ac yn fy myw y medrwn ddyfalu
pa beth a ddaethe o honynt. Ond pan
drois fy llyged dros ymyl y llong yr ochr nesa’
i’r môr, mi weles ddwsin o bene duon y’nofio
fel cyrc hwnt ac yma, ac yn crio “<span class='it'>Bacsheesh!</span>”
dros y lle. Mi dafles ddwy neu dair ceiniog i’w
canol, ac i lawr a hwy ar eu hole fel pysgod.
Buont cy’d yn d’od i’r wyneb drachefn, nes peri
i mi ofni eu bod wedi glynu yn y mwd ar y
gwaelod! Ond pan ddaethant, mi weles arwyddion
yn union oedd yn d’we’yd fod yna
ysgarmes ofnadwy wedi bod o’r golwg, a’r cwbl
am dair ceiniog! Gwn am ddynion—heb sôn
am blant—y’nes yma na’r <span class='it'>Aifft</span>, a ânt drwy
ysgarmese a farciant eu cymeriade—heb sôn
am eu cyrff—hyd y bedd, yn eu hawydd aniwall
i gofleidio traed y duw <span class='it'>Mammon</span>.</p>

<p class='pindent'>O’r diwedd, ar ol pwffio, a ’sgriwio, a chwibanu,
a gwaeddi mwy na mwy, gollyngwyd yr
angor, a sicrhawyd y llong â rhaffe wrth gyrn
ei hallor ei hun. Cyn pen pum’ munud, yr
o’wn mewn bâd hwylie y’nghwmni’r cadben yn
’sgimio dros wyneb y dw’r yn groes i’r porthladd,
i’r ochr nesa’ i’r ddinas. Enw’r badwr
oedd <span class='it'>Alec</span>, ac enw’i brentis oedd <span class='it'>Achmed</span>. Cofier
taw <span class='it'>Cymraes</span> yw’r “ch” yn enw’r prentis.
Daeth y badwyr a mine’n ffrindiol ryfeddol
cyn i mi ddychwelyd. Daethant a ni’n gysurus
i’r làn draw. Neidies o’r bâd yn gynta’, a
theimles fy nhraed yn taro tir yr <span class='it'>Aifft</span> am y
tro cynta’ ’rioed. O’m cwmpas yr oedd scoroedd
o <span class='it'>Arabied</span> talgryf ac ysgwyddog, capie
cochion hirgul ar eu pene, a’u gwisgoedd yn
fath o gymodiad rhwng Dwyren a Gorllewin.
Pan o’wn yn croesi’r ffin or plentyn i’r llanc, yr
wy’n cofio’n dda na yre dim fwy o arswyd
arnaf na gwel’d “dyn du” ar y ’stryd: rhedwn
adre’ ar golli f’anadl, ac ni theimlwn yn ddïogel
nes y cawn fy hun yn llechu dan ffedog fy
nain, fel estrys a’i ben yn y tywod. Ac er fy
mod yn ddyn “llawn deugen mlwydd oed”
pan ge’s fy hun y’nghanol yr ebonied clebrllyd
y prydnawn hwnw yn <span class='it'>Alecsandria</span>, nid heb
ychydig bach o gyffro yn f’ochr chwith y
gall’swn gymeryd ’stoc o honynt â chil fy
llygad.</p>

<p class='pindent'>Pan ddechreues sylweddoli’r ffaith fod gwadne
fy nhraed a daear yr <span class='it'>Aifft</span> wedi cusanu eu gilydd,
meddianwyd fi gan deimlad go ddyeithr.
Dyma’r wlad y mae ei hanes y’myn’d yn ol i
fabandod y byd, a’i gwareiddiad yn berffeth
“cyn bod <span class='it'>Abraham</span>.” Dyma’r wlad lle magwyd
<span class='it'>Moses</span> bach, yr addysgwyd ef yn holl ddoethineb
yr Aifftied nes y daeth yn <span class='it'>Foses</span> mawr, ac
y dysgyblwyd ef i gyfrinion Duw’r <span class='it'>Hebrëwyr</span>
nes iddo fyn’d yn <span class='it'>Foses</span> mwy. Dyma’r wlad lle
bu’r etholedig genedl yn codi temle a phyramidie
oesol y <span class='it'>Pharöed</span>, yn gweithio am y rhan fwya’
o bedwar cant a haner o flynydde â phriddfeini
heb wellt iddynt, ac yn cynyddu mewn rhifedi
a nerth er gwaetha’r caledi a ro’id arnynt i’w
cadw i lawr. Dyma wlad y <span class='it'>Nile</span>, dyfroedd yr
hon a dröwyd yn waed gan <span class='sc'>Dduw</span> i ddïal
gwaed ei bobl, ar fynwes yr hon y gosodwyd
gwaredwr cynta’ <span class='it'>Israel</span> i orwedd dan gysgod
yr hesg a’r prysglwyni, a’r hon a addolid
gynt, ac a addolir eto, gan filiyne o breswylwyr
ei glenydd. Dyma’r wlad lle bu <span class='sc'>Duw</span> (ys
d’wedai’r anfarwol <span class='it'>Dewi Ogwen</span>), yn agor
dwylo <span class='it'>Pharo’</span> bob yn fys i ollwng y genedl i
ffwrdd, lle bu rhan o “lu mawr” yr <span class='it'>Arglwydd</span>—y
llau, y llyffent, a’r locustied—yn cyflawni
eu hymdeth ddinystriol wrth orchymyn eu
llywydd, a lle bu angeu’n cynal ei loddest
y’mhob teulu’r un pryd trwy’r wlad i gyd ond
<span class='it'>Gosen</span>. Ac os cywir y casgliad taw’r <span class='it'>Saeson</span>
yw’r deg llwyth sydd ar wasgar, ac a gollwyd
y’mysg y cenhedloedd, dyma’r wlad sy’n cael
ei llywodraethu heddyw gan ddisgynyddion y
dynion fu’n gaethion ynddi bum’ mil o flynydde’n
ol. A dyma’r wlad, mi greda’, a ddaw
eto’n ail i <span class='it'>Eden</span> mewn prydferthwch, i ddyffryn
yr <span class='it'>Iorddonen</span> mewn ffrwythlonrwydd, i <span class='it'>Bryden
Fawr</span> mewn gwareiddiad, ac i <span class='it'>Walia Wen</span>
mewn crefyddolder, y’mhen dwy neu dair o
genedlaethe.</p>

<p class='pindent'>Yr o’wn wedi myn’d i freuddwydio ar ddihun
fel hyn, y gwaetha’ o bob breuddwydio, a llais
y cadben ddaeth a mi’n ol at sylwedde bywyd:⁠—</p>

<p class='pindent'>“<span class='it'>Come away, sir, or they will think you
mad!</span>”</p>

<p class='pindent'>A phan edryches, dyna lle’r oedd tẁr o fadwyr
cymysgliw o’m cwmpas yn syllu arnaf fel
pe bai dau gorn ar fy mhen. Mi ge’s ragor
na dau ar fy nhraed cyn dychwelyd; ond ni
fu brys mawr arnaf wed’yn i freuddwydio ar
ganol y ’stryd.</p>

<div class='figcenter'>
<img src='images/i066.jpg' alt='' id='iid-0010' style='width:30%;height:auto;'/>
</div>

<div><span class='pageno' title='54' id='Page_54'></span><h1>PENOD XI.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>MEWN DALFA.</p>

<p class='noindent'><img src='images/drop-n.jpg' style='float:left;width:8%;' alt='N'/>I raid i chwi fod fawr o amser y’ngwlad
yr <span class='it'>Aifft</span> cyn y cewch eich taro gan amldra
ei thrigolion. Y maent fel locustied, nid
yn unig yn y trefi a’r dinasoedd, ond hefyd yn
y pentrefi a’r wlad oddiamgylch. D’wedir nad
yw nifer trigolion <span class='it'>Alecsandria</span> dros dri chan’
mil; ond wrth gerdded dros ei ’strydoedd,
hawdd fydde madde’ i chwi pe haerech fod yno
filiwn. Mae culni’r ’strydoedd yn peri fod y
dre’n ymddangos yn llawnach nag ydyw mewn
gwirionedd. Gydag ychydig eithriade, ac heb
gyfri’ y rhan hono lle mae <span class='it'>Ewropied</span> yn byw ac
yn dwyn y’mlaen eu trafnidieth, chwi ellwch
boeri o un ochr i’r llall yn y ’strydoedd brodorol,
a hyny heb aflonyddu ond y nesa’ peth i
ddim ar gyhyre eich gwyneb. Y canlyniad
yw, fod y dynion yn ’sgwyddo’u gilydd fel
mewn ffair. Weithie, chwi gewch eich hunen
y’nghanol y dyrfa ryfedda’ heb fedru symud
cam i’r dde’ na’r aswy, y’mlaen nac yn ol, mor
ddigymorth ag aderyn mewn rhwyd. Chwi
aethoch i’r sefyllfa boenus yna’n ddïarwybod
i chwi, a chwi ddeuwch allan o honi’r un modd.
Yn sydyn, mae’r wasgfa’n cilio; ac os ydych yn
bryderus o gywreingar i wybod yr achos o’r
waredigeth, byddwch ar eich gwyliadwrieth y
tro nesa’ y cewch eich hunen mewn sefyllfa
debyg. Buan y gwelwch haner dwsin o heddgeidwed
y’nghyrion y dyrfa, a buan y clywch
sŵn eu pastyne’n dyfod i wrthdarawiad â nifer
o bengloge ’styfnig ar eich cyfer. Rhydd hyn
ollyngdod mawr cyn pen ychydig eiliade, a
pharod fyddwch i ddïolch  taw nid ar eich pen
chwi y disgynodd y pastwn.</p>

<p class='pindent'><span class='it'>Soudanied</span> yw’r heddgeidwed bron yn ddieithriad—brodorion
y wlad sy’n gorwedd i’r
de a’r de-orllewin o’r <span class='it'>Aifft</span>; a gwneir heddgeidwed
o honynt ar gyfri’ eu gwydnwch a’u
’stoicieth. “Gwŷr cedyrn” ydynt o ddifri’—tal,
’sgwyddog, brest-lydan, can ddued a’r t’w’llwch,
a’r duwch hwnw’n dysgleirio fel grât y
gegin ar fore’ Sadwrn y’nhŷ’r wraig syber
Gwefuse tewion, yn ymestyn y’mlaen, ffroene
llyden, yn ymestyn yn ol o glust i glust y’mron,
a dwylo fel dwy balfes gwedder. Ar y pen yr
oedd cap coch, hirgul, tebyg i lestr blod’yn
wedi ei droi a’i wyneb yn isa’, a thusw o’r un
lliw yn rhedeg dros yr ymyl. Am y traed yr
oedd esgidie o ledr, cryfion a thrwchus, yn
dwyn tebygrwydd nid bychan i ddwy wagen
gymedrol; a’r syndod i mi ydoedd, sut yr oedd
y dynion yn gallu dygymod â’r fath garchar ar
ol bod yn draednoethion erioed dros dywod yr
anialwch. Rhwng y ddau eithafion yna—y pen
a’r traed—yr oedd ganddynt wisg o’r un doriad
ag eiddo heddgeidwed <span class='it'>Morganwg</span>, ond fod y
botwne’n fwy. Maent i’w cael ar ben pob heol,
os nad yn amlach; a chwi dde’wch ar eu traws
fynyched nes eich cyfiawnhau i ame’ ai tybed
nad gwylio’ch symudiade chwi oedd neges fawr
eu bywyd. Ar y cynta’, wrth feddwl am hyn,
tueddwn i fyn’d dipyn yn bryderus; ond mi
dde’s yn gyfarwydd â’r gwŷr yn fuan. Yn wir,
mi dde’s i delere siarad â dau neu dri o honynt
a gerddent yn ymyl y doc. Yr o’wn wedi
pigo ychydig froddege <span class='it'>Arabaeg</span> i fyny’r diwrnode
cynta’, a defnyddiwn bob cyfleusdra a
gawn i’w hawyru. Pan y’myn’d o’r llong i’r
dre’ yn y bore’, cyfarchwn hwy â’r frawddeg,
“<span class='it'>Narak said</span>,” wrth basio, ystyr yr hyn yw,
“Dydd da;” a phan y dychwelwn yn yr hwyr,
dywedwn, “<span class='it'>Iltak said</span>,” sef “Nos da:” chyfarchent
fi’n ol bob tro’n siriolach nag y gwneir
yn aml y’<span class='it'>Nghymru</span>.</p>

<p class='pindent'>Eu pechod parod yw bod yn or-swyddogol
a garw pan gânt gyfle. Rhyngoch chwi a mine,
hwyrach taw dyna yw pechod parod eu brodyr
sy’n byw y’nes atom na’r <span class='it'>Aifft</span>. Yn ddystaw
bach, onid dyna bechod parod pawb sy’ mewn
swyddogaeth? Gan nad beth am hyny, parodd
rhein dipyn o flinder i mi ar ddau achlysur yn
eu hawydd angerddol i fawrhau eu swydd. I
ddirwyn y benod i fyny’n brydlon a blasus, mi
dd’wedaf wrthych pysut.</p>

<p class='pindent'>Rhwng y docie a’r dre’ yr oedd clwydi tebyg
i’r hen dollbyrth gynt. Yn eu hymyl safe nifer
o blismyn, gwaith y rhai oedd edrych na bydde
nwydde trethol o un math yn cael eu smyglo
drwodd o’r llonge i’r dre’, ac o’r dre’ i’r llonge.
Yr ochr arall i’r ffordd, yn union gyferbyn a’r
clwydi, yr oedd adeilad crwn, tebyg i dŵr castell,
yn yr hwn yr eistedde dau swyddog o
awdurdod dïamheuol, y rhai a agorent ac a
archwilient bob pecyn a ddrwg-dybid—ac na
ddrwg-dybid yn aml. Nid oedd hawl gan y
bechgyn yn ymyl y clwydi, er ame’ eich pecyn,
i’w agor, nac hyd y’nod i’w gymeryd o’ch llaw
yn y fan hono: eu dyledswydd hwy oedd
myn’d a chwi a’ch pecyn i’r tŷ crwn yr ochr
draw. Ond yr oedd ambell un y’mynu rhoi cam
neu ddau dros ben ei ddyledswydd, ac fe wnele
fyr waith o’ch eiddo’n bur ddiseremoni o dan
lyged y werin, os nad argyhoeddech ef eich bod
cystal gŵr ag yntau am ei ddanedd. Gwnaed
hyny â mi ddwyweth—pan o’wn y’myn’d i ddal
y trên i <span class='it'>Gairo</span>, a phan o’wn yn dychwelyd. Ond
mi achwynes arnynt y ddau dro yn y tŷ crwn,
ac ni chlywsoch erioed y fath dafod a gawsant!
Ceisiasant wneud yr un peth â mi wed’yn, heb fy
adnabod; ond daliodd un o honynt fy llygad mewn
pryd, d’wedodd air wrth ei gymydog, a gwthiasant
fi’n llyth’renol i’m ffordd—megis y
gwthie’r <span class='it'>Aifftied</span> yr <span class='it'>Israelied</span> gynt i’w taith.
Ar ol hyny, yr wyf bron yn sicr y gall’swn
smyglo faint fyd fynwn o “lâs,” a thybaco,
a sigeri drwy’r clwydi o dan drwyne’r heddgeidwed,
pe dewiswn, a phe bawn yn tueddu
at bethe felly, heb iddynt dd’we’yd gair,
ond yn falch i wel’d fy nghefn yn diflanu’n
y pellder.</p>

<p class='pindent'>Pa faint roe ambell un adwaenwn am gyfleusdra
tebyg!</p>

<div class='figcenter'>
<img src='images/i071.jpg' alt='' id='iid-0011' style='width:20%;height:auto;'/>
</div>

<div><span class='pageno' title='59' id='Page_59'></span><h1>PENOD XII.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>TREM ODDIAR Y TROTHWY.</p>

<p class='noindent'><img src='images/drop-s.jpg' style='float:left;width:8%;' alt='S'/>ON yr o’wn am amldra’r trigolion pan
ddaeth yr heddgeidwed i fewn i’r fusnes—y
byddai hyny’n un o’r pethe cynta’ a’ch
tarawe.</p>

<p class='pindent'>Peth arall a’ch tarawe mor debyg a dim
fydde amrywieth y gwynebe a’r gwisgoedd.
Nid y bechgyn sy’n peryglu’r heddwch wrth
geisio’i gadw yw yr unig rai sy’n gwisgo capie
cochion, ond ceir hwy’n gyffredin iawn. Yr
enw arnynt yw “tarbwshus,” a mi weles dri
o honynt yn cael eu gwneud wrth orchymyn,
yn y siop lle’r es i’w prynu. Gwisgwn un fy
hun wedi’r nos yn <span class='it'>Cairo</span>, a thybiwn fy mod yn
gwneud <span class='it'>Arab</span> go lew. Mae’n siwr gen i taw
prin y tybie neb arall hyny. Mae’r “turban”
bron mor gyffredin a’r llall. Math o ddeunydd
gwỳn, neu las, neu felyn, yw hwn, wedi ei
dorchi drosodd a throsodd am y penglog, a
chryn lawer o fedr yn cael ei ddangos yn y
gwaith. Mae gan y <span class='it'>Mahometanied</span> selog ystyr
i’r gwahanol liwie: dynodant radde o agosrwydd
ysbrydol i’r blaenor <span class='it'>Mahomet</span>. Gwisgir
mantelli hirllaes dros y corff hyd at y traed gan
y mwyafrif o’r bobl, o bob lliw yn y byd; ac
am y traed, weithie sandale, ond yn amlach
hebddynt. Rhwbir rhyw fath o sylwedd melyn
ar wadne’r traed i’w caledu rhag y gwres, a
defnyddia’r merched a’r gwragedd yr un ’stwff
at ewinedd eu dwylo—i’w caledu, medd rhai,
i’w prydferthu, medd erill. Fy marn i oedd
taw prin oedd y prydferthwch; ond dyna,
’does dim cyfri’ i fod am chwaeth. Bid fyno,
mae blaenion bysedd y boneddigese’n ymddangos
yr un fath yn union a phe baent yn
bwyta mêl â hwynt drwy gydol y dydd.</p>

<p class='pindent'>Ryw ddiwrnod, mi ge’s gader i eistedd arni
ar ben drws un o swyddfeydd llonge <span class='it'>Alecsandria</span>,
fel y gall’swn wylied y “llïaws cymysg”
a elent heibio. Bum yno awr: ac i mi, yr oedd
yn un o’r orie mwya’ difyr ac adeiladol a dreulies
yn yr holl wlad.</p>

<p class='pindent'>Dyma beneth rhyw lwyth <span class='it'>Arabedd</span> yn pasio,
naill ai mewn dwfn fyfyrdod, a’i ben ar ei frest,
neu mewn hwyl herfeiddiol, a’i drwyn yn yr
awyr. Fel rheol, clobyn o ddyn tal, cyfartal,
prydweddol, lluniedd, ystwyth, a chryf yw’r
“shêch,” neu’r peneth; ei groen yn bygddu, ei
drwyn yn hir a syth, ei lyged yn fychen,
duon, ac aflonydd, fel pe baent yn chwilio am
elyn ar bob llaw, ei wefuse’n feinion, ei ffroene’n
deneuon, ei farf yn dywyll a chwta, a’i ben yn
hirgul. Crachboera wrth basio pob <span class='it'>Ewropiad</span>,
a chwi ellwch ei glywed yn murmur melldithion
ar ei ben wedi iddo fyn’d heibio. Pe cae ef a’i
wehelyth eu hewyllys, ’sgubid ymeth bob ci o
<span class='it'>Gristion</span> allan o’r terfyne cyn pen fawr amser,
ac allan o’r byd gynted a hyny. Dyna i chwi
deip o’r gwir <span class='it'>Arabiad</span>,—cydnerth, cyfrwys,
creulon, coelgrefyddol.</p>

<p class='pindent'>Dyma <span class='it'>Negröed</span> o’r canolbarth, a mwy o’r
anifel yn perthyn iddynt na dim arall: eu
pene’n fawr a chrynion, eu pengloge’n gelyd a
gwlanog fel gwlan y ddafad ddu, eu crwyn yn
ddu a seimlyd, eu trwyne’n fflat, eu ffroene’n
llyden, eu gwefuse’n dewion, a’u danedd fel ifori.
Plant y cyhydedd a’r anialwch ydynt, a phrin y
cânt eu hanadl y’nghanol y ’strydoedd culion.</p>

<p class='pindent'>Dyma i chwi <span class='it'>Dwrc</span> a’i wyneb difynegiant⁠——</p>

<p class='pindent'>Ac ar ei ol <span class='it'>Bersiad</span> yn ei garpie⁠——</p>

<p class='pindent'>Ac wrth ei sodle ynte un o breswylwyr <span class='it'>Ceylon</span>
a hireth-<span class='it'>Cymro</span>-am-ei-wlad yn ei lyged⁠——</p>

<p class='pindent'>A dacw <span class='it'>Chinëad</span> a’i gynffonbleth⁠——</p>

<p class='pindent'>A’r ochr arall i’r ’stryd ŵr o <span class='it'>Japan</span> a’i lyged
bychen hirgrwn, a’i aelie ymofyngar⁠——</p>

<p class='pindent'>A dyma <span class='it'>Roegwr</span> llyswenog⁠——</p>

<p class='pindent'>A <span class='it'>Sais</span> o filwr yn ei gôt goch yn ei ddilyn⁠——</p>

<p class='pindent'>Ac un o blant <span class='it'>Abram</span> yn plygu dan bwyse’r
groes ro’ed ar gefn ei genedl⁠——</p>

<p class='pindent'>A morwr o <span class='it'>Ynys Pryden</span> yn cerdded yn
’sgwarog ar ei ol⁠——</p>

<p class='pindent'>——Hach! beth yw hwn sy’n moes-ymgrymu
o fy mlaen, ac o ba le y daeth? Edrycha
fel tẁr o ddillad budron parod i’w golchi, neu
dẁr o garpie parod i’w llosgi. Dyma law a
braich yn ymestyn dan y carpie tuag ataf, ac
O! nid ydynt ond croen ac esgyrn ar y gore’.
Rhytha gwyneb ’sgerbydol arnaf odditan benguwch
ffïedd, a llosga dwy lamp loew y’nhylle’r
llyged. Prin y mae arnaf ei ofn, a phrinach y
mae arnaf ei chwant. Dealles yn fuan taw
un o fegeried y wlad ydoedd, yn ei dawch a’i
duchan; a haws oedd i <span class='it'>Paul</span> ysgwyd y wiber
oddiwrth ei law, nag i mi gael gwared o’r
aflendid hwn. Dosbarth sy’n nodweddiadol
iawn o’r Dwyren yw ei fegeried, y rhai
sy’n boen ac yn bla i’r ymwelwyr. Glynant
wrthynt fel gelod. I geisio rhoi cyfeiriad arall
i’w gamre, mi ro’is iddo geiniog; ond yn lle hel
ei bac at ei gilydd a myn’d i’w ffordd, dal i
estyn ei law wnele’r hen bechadur, gan furmur
rhwng ei ddanedd, a gofyn am ragor, fel <span class='it'>Oliver
Twist</span>. Yr oedd yn amlwg ei fod wedi gwneud
ei feddwl i fyny taw aderyn hawdd ei blyfio
o’wn i, ac nid o’wn yn chwenych ei ewinedd
fwlturedd, rhag iddo fyn’d y’nghyd a’r gwaith
yn llyth’renol. Ond mi ge’s brawf buan fod
Rhaglunieth yn gofalu am ei phlant. Dyma un
o ddynion y swyddfa yn d’od allan ar y funud,
pan oedd pethe’n dechre gwisgo gwedd go
ddifrifol—ac ar ol deall sut oedd pethe’n sefyll,
gỳr y cardotyn egr ac aflan ymeth gyda rhes
o’r geirie mwya’ cyflym eu dylanwad a glywes
erioed. Ni f’asech byth yn credu gynted y
casglodd y crëadur ei gwbl y’nghyd, ac y symudodd
ei bres’noldeb afiach o’r gym’dogeth.
Afred yw ’chwanegu iddo dywallt diluw o
felldithion ar ben fy nghymwynaswr, ac anghofio
dïolch i mine am y geiniog a gawse.</p>

<p class='pindent'>Dacw ferched o Ynys <span class='it'>Malta</span>’n pasio, ac edrychent
mor ’smala nes imi syllu ar eu hole’n
hŵy nag y mae’n weddus i ddyn prïod wneud
peth felly’n gyffredin. Yr o’ent o faintioli glew
y’naturiol, ond yr oedd y fantell oedd am danynt
yn gwneud iddynt ymddangos deirgwaith
gyment. Nis gwn beth oedd deunydd y fantell,
ond yr oedd yn sicr o fod o ddeunydd ysgafn
iawn. Cychwyne am y pen fel cwcwll, yna
tynid ef i mewn am y gwddf, nes yr oedd fel
awyren fechan. Dyna balŵn No. 1. Wed’yn,
fe rede i lawr hyd at y wâsg, tynid ef i mewn
yno drachefn, nes cyfansoddi balŵn No. 2. No.
3 oedd y fwya’, oblegid yr oedd hono’n rhedeg
i lawr o’r wâsg i’r ffere. Wrth edrych arnynt
o’r tu ol, yr oedd y tair awyren yn ymddangos
mor ddoniol o ddigri’, nes peri i mi dynu sylw a
chilwg ambell i hen shêch a ele heibio, gan mor
uchel y chwarddwn. Pan gydgerdde tair o
honynt ochr yn ochr, cyrhaeddent o balmant i
balmant; a’r peth a’m syne i oedd—os taw
felly y gwisgent yn Ynys <span class='it'>Malta</span>, sut gebyst yr
o’ent yn cael lle yno! Yr oedd modrwye ganddynt
ar bob bys, hyd y’nod y bodfys, a breichlede
ar arddwrn a migwrn—os nad yw sôn am
freichled ar figwrn yn sawru braidd yn <span class='it'>Wyddelig</span>.
Sut bynag, dyna fel ’roedd. A peth arall
oedd yn ogleisiol: O dan yr ardderchawgrwydd
i gyd, mewn sidan, a modrwye, a breichlede, yr
oedd pob un o honynt yn droednoeth, heb gysgod
hosan na sandal yn agos iddynt!</p>

<div><span class='pageno' title='64' id='Page_64'></span><h1>PENOD XIII.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>FFAWD A FFWDAN.</p>

<p class='noindent'><img src='images/drop-m.jpg' style='float:left;width:8%;' alt='M'/>AE <span class='it'>Alecsandrida</span>’n ddinas fawr, a’i phoblogeth
dros dri chan’ mil; ond ni weles
ei haner. Mae ynddi rai ’strydoedd gwychion,
a llu o adeilade fydde’n gredyd i <span class='it'>Paris</span>; ond
culion a brwnt oedd y rhan fwya’. Wedi
’sgriwio drwy haner dwsin o’r rhai cula’, a dyodde’
dirdyniade heb fesur oherwydd a’mhwylledd
y gyriedydd ac arafwch y gwŷr traed i
symud oddiar y ffordd, ryw ddiwrnod ce’s fy
hun yn sydyn yn y <span class='it'>Grand Square</span>, a’r cadben
hefo mi. Mae’r ’sgwâr hwn yn deilwng o unrhyw
ddinas yn <span class='it'>Ewrob</span>. Dyma lle mae’r bancie,
a’r gyfnewidfa, a’r prif fasnachdai, a’r swyddfeydd
pena’, a’r gwestai gwycha’. Y’nghanol y
’sgwâr y mae cofadel i <span class='it'>Mahomet Ali</span> (os wy’n
cofio enw’r gŵr yn iawn), un o gynfawrion y
tir, a gerddi, a sedde; tra y rhuthra olwynion
masnach a phleser heibio o bob tu ac i bob cyfeiriad.
Cedwir y ’sgwâr yn lân a chryno, ac
y mae i’r llygad fel darn o Baradwys y’nghanol
yr anialwch. Allan o hono y rheda’r brif heol
a elwir ar enw <span class='it'>Cherif Pasha</span>, ac yma de’s i
gyffyrddiad â’r <span class='it'>Cymro</span> twym’galon a gwladgarol
y soniaf am dano yn fy Rhagymadrodd. Oni
b’ase am dano ef a’i frawd yn <span class='it'>Cairo</span>, mae’n
anodd gwybod pa beth a ddaethe o honof yn y
wlad bell hono. Er yn frodor o Sir <span class='it'>Gynarfon</span>,
mae wedi enill ei blwy’ yn yr <span class='it'>Aifft</span> er ys agos i
ugen mlynedd; a’i frawd yr un modd. Nid oes
ei barchusach y’mhlith dinaswyr <span class='it'>Alecsandria</span>.
Masnachu y mae mewn nwydde <span class='it'>Seisnig</span>, a’i
lwyddiant yn gyfiawn ac yn sicr. Y’mhlith ei
wasanaethwyr yr oedd bachgen o <span class='it'>Gymro</span> o’r
enw <span class='it'>Huws</span> o <span class='it'>Abergele</span>, a bachgen melynddu
o’r enw <span class='it'>Selim</span>, y rhai fuont arweinwyr i mi o
bryd i bryd. Preswylia’r boneddwr ychydig
allan o’r ddinas, a che’s y mwynhad o dreulio
un prydnawn Sabbath o dan ei gronglwyd.
Mewn “fflat” y trigai—y “fflat” ucha’n yr
adeilad, yr hwn oedd yn sicrhau nen y tŷ at
wasaneth y teulu. Yr oedd yn cynwys amryw
’stafelloedd, wedi eu dodrefnu’n bena’n ol y
dull Dwyreiniol. Yr oedd yr holl ffenestri’n
agored, a’r awel garedica’n tramwy drwy’r tŷ.
Oddiar nen y tŷ ceid golwg braf ar y ddinas
a’r wlad oddiamgylch; ac mewn congl gerllaw
fe gane ceiliog yn <span class='it'>Gymraeg</span>, ac fe ymdreche iar
neu ddwy glochdar yn yr un iaith. Boneddiges
o <span class='it'>Aberystwyth</span> yw Mrs. <span class='it'>Bryan</span>, ac yr oedd
ganddi, pan o’wn i yno, beder o’r merched
bach tlysa’ fu gan fam erioed. Gwyn oedd fy
myd I’r prydnawn hwnw; bydded hwythe wynfydedig
byth gan yr Arglwydd.</p>

<p class='pindent'>Yr wyf y’meddwl imi ddechre’r benod hon
gyda chyfeiriad at y cadben a mine y’myn’d i
mewn i’r ’sgwâr yn y cerbyd ar ryw ddiwrnod,
ac yr wyf y’meddwl hefyd taw’r diwrnod y
glanies oedd y diwrnod hwnw. Ar ol bod yn
y llong am bythefnos, yr oedd fy aelode isa’
dipyn yn chwareus, a chawn fy hun yn taro’n
erbyn rhyw <span class='it'>Ismaeliad</span> o hyd. Anodd oedd
peidio, gan mor aml y dynion a chul yr heolydd.
Cymerasom y traed cyn cymeryd y cerbyd,
ac wedi pasio drwy un o byrth y deyrnged,
cawsom ein hunen y’nghanol y dyrfa. Croesasom
y ’stryd—anturieth heb fod yn ddiberyg’,
o herwydd y cerbyde o bob math a chwim-basient
i fyny ac i lawr. Heb fod nepell oddi-yma
y mae palas y <span class='it'>Khedive</span>, brenin yr <span class='it'>Aifft</span>.
Gorchuddia ddarn mawr o dir, ac nid oes dim
yn brydferth ynddo. Llanastr o dŷ isel ydyw,
yn wỳn i gyd drosto, yn ffenestri bob tamed
o hono, ac yn gwynebu i’r môr. Yr oedd yn
anodd dal i edrych arno, gan fel yr oedd yr
haul yn t’w’nu ar ei furie gwynion a’i ffenestri
gloewon. Nid yw y brenin yn byw yma’n barhaus.
Yn <span class='it'>Cairo</span> y mae ei brif balas; ond pan
ä’n rhy boeth i fyw yno’n gysurus, symuda i
<span class='it'>Alecsandria</span>, i gael y fantes o awelon y môr. Dilynir
ei esiampl gan y rhan fwya’ o’r mawrion.
Troisom ar y dde i heol gul, oedd yn llawn
siope, a swydd-dai, a cherbyde, a phobl, a phlant.
Yr oedd yr heol guled fel, pe safech ar ei
chanol, y gallech ysgwyd dwylo’n dalïedd â’r
dynion oedd bob ochr i chwi. Yr oedd lled
llaw o balmant yn rhedeg gyda’r ochre’ ond
camp i chwi fydde sefyll arno am ragor nag eiliad.
A phan wthid chwi oddiarno gan rywun
neu gilydd un foment, gyrid chwi’n ol y foment
nesa’ gan ryw <span class='it'>Jehu</span> a fygythie redeg drosoch.
Yr oedd siope agored bob ochr i’r ’stryd, tebyg
i stondine ffeirie <span class='it'>Cymru</span>, yn y rhai yr oedd pob
math o nwydde, a dau neu dri o beryt yn crogi
wrth eu cewyll oddiallan, ac yn ’sgrechen <span class='it'>Arabeg</span>
i dynu sylw’r dyrfa. A mi wna lw nad
oedd sylw neb yn fwy effro na f’eiddo i.</p>

<p class='pindent'>I b’le bynag y crwydrwn yn <span class='it'>Alecsandria</span>,
deuwn yn ol, fel swllt drwg, i’r llong erbyn pob
hwyr i gysgu. Weithie’n gynar, weithie’n ddiweddar:
dibyne hyny ar hŷd y daith am y
diwrnod, ac ar y cwmni, ac ar yr amgylchoedd
y cawn fy hun ynddynt. Nid o’r un cyfeiriad
y deuwn bob tro, ac nid ar fy nhraed y byddwn
bob amser. Dïogelach oedd llogi cerbyd pan
fydde wedi myn’d yn hwyr iawn, er hwyrach y
byddem yn ddau a thri mewn nifer. Gwneud cilwg
gâs ar dramorwr o’r Gorllewin mae dosbarth
o’r <span class='it'>Arabied</span>, ac ysgyrnygant ddanedd arno pan
dybiant y gallant wneud hyny a bod yn groeniach.
Ymddygant felly liw dydd gole’; afred
yw d’we’yd eu bod yn fwy haerllug liw nos
pan gânt gyfle. Ni fum i heb gwmni’n cerdded
i’r llong gyment ag unweth, ond bum yn un o
ddau gryn ddwsin o weithie; ac er na ddigwyddodd
i mi na niwed nac anffod yn y gwibdeithie
nosol hyn, mi ge’s beth braw ragor na
siwrne. Bernwch chwi.</p>

<p class='pindent'>Yr oedd y cadben a mine wedi bod ar ein
hynt yn rhywle, ac wedi cael ein hunen rywbryd
gyda’r nos, rhwng dau ole’, yn bur bell o’r
fan lle’r oedd y llong yn gorwedd, ac wedi blino
heb gellwer: y gwyneb a’r dwylo’n ’stiff gan
lwch a haul, y pen yn poeni, a’r traed yn poethi—yr
o’em wedi myn’d i hercian fel dau drempyn
er’s meityn, ac yn hiraethu am y caban
bach yn y llestr, er lleied oedd. Drwy ryw
gydymdeimlad cyfrin, daethom i ddeall beth
oedd prif angen y naill a’r llall yr un pryd;
a’r canlyniad oedd, ini alw’n dau yr un pryd ar
gerbydwr a ele heibio, yr hwn, ar ol cymeryd
arno ei fod yn gwybod y cwbl ac yn deall
rhagor, a’n cymerodd o’r fan hono yn ei gerbyd.
Ac O, gyfnewidiad cysurus! Rhoisom raff i’n
mwynhad, a buom ddall, mud, a byddar i bobpeth
arall am ysbed chwarter awr. Tybiaf ini
dd’od ’nol i’n hamgylchoedd agosa’ tua’r un
adeg. Beth bynag, tynodd y cadben fy sylw
i at gymeriad amheus y gym’dogeth yr aem
drwyddi, a thynes ine ei sylw ynte at gymeriad
amheus y gyriedydd a eistedde o’n blaen.</p>

<p class='pindent'>“Nid dyma’r ffordd i’r doc!” ebe’r cadben.</p>

<p class='pindent'>“Nid hwn yw’r dreifer a logasom!” ebwn
ine.</p>

<p class='pindent'>Yr oedd y cadben y’nes i’w le na mi. Gwge
hen furddynod hagr arnom ar bob llaw, sarheid
ein ffroene diniwed gan arogliade amryw a
dieithr, a merwinid ein clustie gan gri begeried.
“Bwrw tân” atom y bydde ambell i lygad wrth
basio; ac er galw ar <span class='it'>Jehu</span>, ni chymere arno’n
clywed, ond gyru’n ynfyd a wnai. Y’mhen hir
a hwyr, daethom at ffordd haiarn, ac yr oedd yn
rhaid ei chroesi neu droi’n ol. Er fod y clwydi’n
gauad, nid oedd na thrên na pheiriant yn y
golwg. Disgynodd <span class='it'>Jehu</span> i agor y clwydi o’r
ochr hyn, ac wedi arwen y ceffyl a nine i ganol
y cledre, dyma chwibaniad! a dyma’r swyddog
oedd yn gofalu am y groesffordd yn d’od allan
o’i focs, yn cydio y’mhen y crëadur o law’r
crëadur arall, ac yn gollwng allan y diluw
mwya’ ’sgubol o fras hyotledd. “Tra yr oedd
hwn yn llefaru,” dyma ruthr o gyfeiriad y
clwydi cyferbyniol, lle’r oedd dynion a cherbyde
ganddynt yr ochr arall, ac yn disgwyl am
gyfleusdra i groesi. Heb estyn dim at y ’stori,
yr oedd yno gryn haner cant o’r tafode grymusa’,
yn cael eu helpu gan draed, a dwylo, a llyged,
a danedd, duon a gwynion, fflachiade mellt
y’nghanol caddug—y cerbyd, a nine ynddo, ar
ganol y rheilie—dim posib’ myn’d y’mlaen, dim
siawns i fyn’d yn ol—trên yn ymyl a’i beiriant
yn ’sgrechen ei anadl allan—a’r <span class='it'>Pandemonium</span>
mwya’ cysurus o amgylch ogylch! Golygfa
i’w chofio ydoedd. Deallem eu bod oll y’mhen
ein gyriedydd ni, ond haws oedd deall iaith
gwydde <span class='it'>Cymru</span> amser Nadolig, na iaith y
gwerinos hyn. Yr oedd gwyneb y cadben
wedi newid ei liw droion, ac nid oedd fy
ngwep ine ronyn gwell, mi wn. Yr oedd e’
o’r farn taw gwell oedd disgyn; barnwn ine
taw gwell oedd ini lynu wrth y cerbyd, ar dir
rheswm a ’sgrythyr. A dyna fu ore’. Wedi
ymryddhau o’r criw ’stwrllyd, a chael llwybr
clir drachefn, cawsom ddigon o achosion i ddïolch
taw nid ar ein traed yr o’em. Yr oedd
y cerbydwr wedi colli’r ffordd cyn cyredd y
clwydi, a chollodd ei ben wed’yn; y canlyniad
oedd, ini gael awr arall o chw’sfa cyn cyredd y
doc, rhwng ofn a phryder a phobpeth. Chwarddasom
yn galonog y noson hono, ar ol ini gael
ein traed ar ein tomen ein hunen.</p>

<p class='pindent'>Pan o’wn wedi bod yn treulio’r prydnawn
Sul hwnw gyda’r ffrind o <span class='it'>Gymro</span> y sonies am
dano, tua chwech o’r gloch mi feddylies ei bod
yn bryd i mi gychwyn yn ol, os o’wn am
gael odfa bregeth yn y Sefydliad i’r Morwyr,
yn ol y cynllun. Yr oedd genyf awr o amser
wrth gefn. Cymerodd fy nghyfell boen i’m
cyfarwyddo sut i gael gafel ar y tram, ond bum
yn hir cyn d’od o hyd iddi. Cerddes fwy na
mwy, ac er holi, nid oedd neb yn fy neall, na
mine’n deall neb. O dïolch, dyma hi o’r diwedd—ond
mae hon yn rhy lawn i gynwys rhagor.
Gadewes iddi fyn’d, ac aroses am y nesa’. Wel,
wel, mae hon yn llawnach na’r llall, ac yn colli
drosodd o ddynion! <span class='it'>Rhaid</span> imi dreio bachu’r
drydedd, neu ffarwel i’r odfa. Neidies i fyny,
a ches led troed ar y grisyn i sefyll. Ni welsoch
gynifer o bobl erioed mewn un cerbyd.
Dringent ar hyd ei ochre fel gwybed. Yr oedd
yn rhaid i’r tocynwr dreisio’i ffordd drwy’r
dyrfa, a synwn at ei amynedd. Mor bell ag y
gall’swn wel’d, myfi oedd yr unig ddyn gwyn o
fewn i’r lle; a mi’r o’wn getyn gwynach nag
arfer hefyd. Dywedase fy nghyfell wrthyf fod
y tram y’myn’d drwy’r <span class='it'>Grand Square</span>, a llygadwn
am hwnw’n bryderus. G’yd y deuem
iddo! Tybed fy mod wedi camgymeryd y cerbyd!
Ond para i redeg a wnae ar hyd heolydd
culion—mor gulion, nes peri i mi wasgu fy hun
yn erbyn ochr y cerbyd rhag fy ’sgathru gan y
murie. Mi benderfynes lynu wrtho b’le bynag
yr ae, deled a ddele i’m cyfarfod. Cofiwn i
hyny dalu’r ffordd imi’n ddiweddar. Mi ofynes
i’r swyddog fy ngosod i lawr yn ymyl y
<span class='it'>Gabara</span>, neu’r carchar. Nid am fy mod wedi
bod ynddo, ond am y gwyddwn fy nghyfeiriad
oddiwrtho. Eithr ysgwyd ei ben a dangos ei
ddanedd wnae’r swyddog pan dd’wedes y gair,
ac y mae mor debyg a dim nad o’wn yn ei
seinio’n briodol. O’r diwedd, dyma’r ’sgwâr, a
dyma ben ar fy mhenyd ine. Milldir arall, a
disgynes ar gyfer y <span class='it'>Gabara</span>; ac ar ol ugen
munud o gerdded cyffrous, mi gyrhaeddes y
Sefydliad yn brydlon erbyn y bregeth.</p>

<p class='pindent'>Yr ochr nesa’ i’r ddinas o’r tollborth sy’n
arwen o’r docie mae tua dwsin o dafarne, isel
y’mhob ystyr, y rhai sy’n byw’n bena’ ar arian
a dillade’r morwyr. Cedwir nifer o sharcied ar
lun dynion yn y tylle hyn, a denant <span class='it'>Jac</span> i fewn;
yna dygir ei synwyre oddiarno gan y gwenwyn
a ŷf, a theflir ef allan i’r heol agos y’noethlymun.
Dilynodd dau o’r giwed hyn myfi ac
un arall un noson am bellder ffordd, a chynyddent
mewn beiddgarwch er gwaetha’n protestiade.
’Doedd dim i wneud ond troi arnynt.
Prynaswn ffon o groen <span class='it'>rhinoceros</span> ychydig cyn
hyny, a phan y bygythies hwy â hono, ciliasant
yn eu hole fel dau whelpyn wedi eu curo. Da
i mi na wyddent beth dd’wede fy nghalon!</p>

<div class='figcenter'>
<img src='images/i085.jpg' alt='' id='iid-0012' style='width:30%;height:auto;'/>
</div>

<div><span class='pageno' title='73' id='Page_73'></span><h1>PENOD XIV.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>AR GRWYDR.</p>

<p class='noindent'><img src='images/drop-c.jpg' style='float:left;width:8%;' alt='C'/>ERBYD sy’ mewn bri mawr yn yr <span class='it'>Aifft</span> yw
yr un y gelwir <span class='it'>arabeyah</span> arno. Tebyga i
<span class='it'>hansom cab</span> ein gwlad ni, ond ei fod yn ysgafnach
na hwnw, a’r gyrwr o’ch blaen yn lle o’ch
ol. Yr wyf yn meddwl fy mod wedi eich dwyn
i gyffyrddiad a’ch gilydd yn y benod flaenorol.
Mae canoedd o honynt i’w cael yn y prif
drefi, a’r oll yn gyfrifol i’r Llywodreth.
Maent wedi eu rhifo’n ofalus, a’r gyrwyr hefyd,
yr un modd a nine. Eto, prin yr anturiech i
ambell un o honynt, gan mor ddigymeriad yr
ymddengys y cerbyd a’r cerbydwr. Ac os
anturio wnewch, yr ydych yn y purdan c’yd ag
y byddwch ynddo. Mi allwn dybied nad oes
yno un ddeddf yn gwahardd ac yn cosbi gyru
eithafol. Paradwys i “yrwyr ynfyd” o ddosbarth
motorwyr a dwy-rodwyr y Gorllewin;
ac ni fydde gan aml i amaethwr wrthwynebiad
i ryddid gogoneddus o’r fath wrth ddychwelyd
o’r dre’ brydnawn Sadwrn. Y syndod
i mi oedd, sut na fase llawer yn cael eu hanafu
a’u lladd, yn enwedig o blant, gan mor llawn a
chulion y ’strydoedd, a chan mor ddireswm y
gyrid. Ni chlywsoch y fath <span class='it'>Babel</span> erioed ag
sy’ rhwng y gyrwr yn dirwyn ar y ceffyl ac yn
gwaeddi ar y dyrfa i symud oddiar y ffordd, ar
y naill law, a’r dyrfa hithe yn tywallt anatheme
ar ei ben, ar y llaw arall.</p>

<p class='pindent'>Pe gallech feddianu eich hun i gymeryd ’stoc
o’r amgylchoedd, deuech yn fuan i fod o’r farn
taw un o’r cyfrynge gore’ i wel’d bywyd cyffredin
y bobl yw yr <span class='it'>arabeyah</span>. Yr ydych yn eu
canol, ac eto’n ddidoledig oddiwrthynt. Ond
bydd chwarter o ysgol, a d’we’yd y lleia’, yn
ofynol cyn y llwyddwch i gyredd y ’stad
ddymunol yna. Rhaid i mi gyfadde i mi fethu.
Y tro cynta’r es iddo, yr oedd yn ferthyrdod
perffeth. Sôn am ’storm ar y môr! Yr oedd
yn felus o’i chymharu â chwarter awr mewn
<span class='it'>arabeyah</span>! Ni weles neb mor ddibris o einioes
a meddiane.</p>

<p class='pindent'>Yr wyf wedi sôn am olwg ddiolwg y cerbyd
a’r cerbydwr; mae’n ddrwg genyf orfod d’we’yd
am y ceffyl, nad oedd ynte, druan, ddim gwell.
Yr oedd edrych arno ef, a’i gyd-grë’duried yn
dwyn i’m cof bob ’stori a glywes am geffyle
tene erioed. Cofiwn am y gŵr cyflym hwnw
a basie heibio i efel gôf pan oedd ceffyl yn aros
i’w bedoli. P’run ai sefyll ai gorwedd oedd y
crëadur, mae’n anodd d’we’yd gan mor dene
ydoedd.</p>

<p class='pindent'>“Ai dyma lle ma’ cyffyle’n ca’l u gneud?”
gofyne’r gŵr cyflym i’r gôf.</p>

<p class='pindent'>“Eu gneud!” ebe mab <span class='it'>Vulcan</span>, heb wel’d yr
ergyd; “bewt ti’n feddwl?”</p>

<p class='pindent'>“O, dim ond ’mod i’n gwel’d ffrâm ceffyl yn y
fan yma, dyna i gyd!” ebe’r arabus; a ffwrdd
ag e’. Gyda llaw, fe dd’wedwyd i mi fod y gôf
hwnw heb wel’d yr ergyd byth! Un go dew ei
fenydd yw ambell i ôf, ysyweth.</p>

<p class='pindent'>Sonie <span class='it'>Kilsby</span> am gi oedd mor dene nes ei
bod yn angenrheidrwydd poenus arno i bwyso
yn erbyn y wàl bob tro y cyfarthe!</p>

<p class='pindent'>Pan o’wn yn byw ar <span class='it'>Gefncoedcymer</span>, yr oedd
yna bydler yn gweithio y’ngwaith y <span class='it'>Gyfarthfa</span>
a chanddo gi can deneued a’r teneugi teneua’ a
welsoch mewn deng mlynedd. Llusge’r ci ar ol
ei feistr i’r gwaith bob dydd. Gofynodd rhywun
iddo—nid i’r ci, ond i’r pydler:</p>

<p class='pindent'>“B’le ce’st ti’r ci ’na, <span class='it'>Ianto</span>?”</p>

<p class='pindent'>“Dw i ddim wedi ga’l o yto,” ebe <span class='it'>Ianto</span>.</p>

<p class='pindent'>“Sut hyny, bachan?”</p>

<p class='pindent'>“O, d’od ma’s yn rhana’ ma’ fa,” ebe’r pydler.
“Pan ddaw a ma’s i gyd, mi fydd yn gyfrol
biwr ddigynyg!”</p>

<p class='pindent'>Perthyn i’r dosbarth yna o bedwar-carnolion
ysgerbydol yr oedd y ceffyl a lusge’r cerbyd
y bum i ynddo ar un achlysur yn <span class='it'>Alecsandria</span>.
Tebyg i’r buchod a welse <span class='it'>Pharo</span>’n ei freuddwyd—drwg
yr olwg a chul o gig. Yr oedd ffrewyll
y gyrwr ar ei wàr a’i ochre’n ddibaid, a’i lais
cryglyd yn gwaeddi ar y bobl am droi o’r neilldu’n
ddïatal. Lletye ’nghalon yn fy ngwddf
c’yd ag yr eisteddwn o’r tu ol iddo. Gwelwn
ddynion a merched yn cael eu gwasgar o’i flaen
fel haid o ddefed; a chauwn fy llyged yn dỳn
pan dybiwn fod cerbyd arall y’myn’d i’n rhedeg
i lawr.</p>

<p class='pindent'>Yr unig dro y mwynhês i fy hun mewn
<span class='it'>arabeyah</span> oedd pan aeth y cadben a mine am
ddarn diwrnod allan o’r dre’ i wel’d Colofn
<span class='it'>Pompi</span>, y Bedde Tanddaearol, Gerddi’r Brenin,
glane’r <span class='it'>Nile</span>, a <span class='it'>Ramle</span>, un o’r maesdrefi. Ac am
y tro hwnw yr wyf y’myn’d i sôn yn awr.</p>

<p class='pindent'>Heblaw <span class='it'>Jehu</span>, llogasom ddyn o’r enw <span class='it'>Moses</span>
yn arweinydd i ni; ac yr oedd yr enw a’r
swydd yn taro eu gilydd i’r dim. <span class='it'>Arabiad</span>
oedd <span class='it'>Moses</span>, ac arno ef yr oedd gofal y llong
yn y nos c’yd ag yr oedd yn y doc. Edryche’n
frwnt ddiraen wrth ei waith, ond y prydnawn
hwn yr oedd wedi ymbincio’n anghyffredin; yr
oedd ei wisg yn wèn fel eira, a’i ymddangosiad
yn foneddigedd dros ben. Efe oedd yr unig
<span class='it'>Arabiad</span> a glywes yn ceisio siarad <span class='it'>Cymraeg</span>;
ond cystal i mi ei dd’we’yd a pheidio, nid oedd
ei eirie’n yr hen iaith mor ddewisol ag y b’aswn
yn caru eu bod. Yr oedd ganddo ddwy wraig
a thri o blant. Bydde’r prif swyddog yn hoff o
gellwer ag ef.</p>

<p class='pindent'>“P’sawl gwraig, <span class='it'>Moses</span>?”</p>

<p class='pindent'>“Dwy.”</p>

<p class='pindent'>“P’sut wyt ti’n gallu rheoli dwy, a fine’n
methu rheoli un?”</p>

<p class='pindent'>“Rhoi un i ofalu am y llall, a fine i ofalu am
hono,” ebe <span class='it'>Moses</span>.</p>

<p class='pindent'>“Faint o blant sy’ genti?”</p>

<p class='pindent'>“Tri.”</p>

<p class='pindent'>“O, un-a-haner bob un, ai e? Oes cynffone
gyda nhw, <span class='it'>Moses</span>?”</p>

<p class='pindent'>“Nag oes,” ebe’r <span class='it'>Arab</span> yn syn.</p>

<p class='pindent'>“Siwr o fod—mwncis bach ydyn’ nhw, <span class='it'>Moses</span>,—chwilia
di am u cynffone nhw heno!” Ni
ddangose <span class='it'>Moses</span> gysgod anfoddlonrwydd i’r
cateceisio manwl hwn, ond fe ddangose’i ddanedd
gwynion mewn llawn tymer dda.</p>

<p class='pindent'>Y lle cynta’ y daethom iddo oedd Colofn
<span class='it'>Pompi</span> a’r Bedde. Un darn anferth yw’r
Golofn, sydd yn peri i chwi synu sut y gosodwyd
hi ar ei phen erioed. Un o gadfridogion
<span class='it'>Rhufain</span> oedd <span class='it'>Pompi</span>, yn byw oddeutu haner
cant o flynydde cyn <span class='sc'>Crist</span>. Ai ganddo ef ei
hun, ynte gan rywun arall er cof am dano, y
codwyd y golofn, ’does neb a ŵyr. Ond mae’n
sicr o fod yn hen iawn, fel bron bobpeth sydd
yn y wlad ’rwy’n traethu am dani.</p>

<p class='pindent'>Yn ymyl mae’r <span class='it'>Catacombs</span>, neu’r Bedde Tanddaearol.
Yn gynta’, eir i lawr ddeugen o
risie’n yr awyr agored; yn ail, eir i fewn yn
sydyn i fath o dwnel; ac yn drydydd, disgynir
yn raddol wrth ole’ canwylle nes y deuir
i d’w’llwch y gellir ei deimlo. Tybir taw’r
<span class='it'>Crist’nogion Coptaidd</span> cynta’ gleddid yn y
bedde hyn; ond mae’r cyrff oll wedi eu symud
i’r Amgueddfa yn <span class='it'>Alecsandria</span>. Mi weles nifer
o honynt yr un diwrnod wrth ddychwelyd.
Y bedde’n unig oedd yma. Math o dylle hirgul
oedd y rhein, wedi eu gweithio i fewn i’r
ochre, ac i’w cael ar bob llaw i’r llwybre.
Mae’n hawdd i ddyn golli ei ffordd yn y dyrysle
hwn, ac oni bai fod genym arweinydd lleol,—ein
harwen <span class='it'>at</span> y lle’n unig wnai <span class='it'>Moses</span>,—mae’n
amheus genyf a wele’r cadben a mine ole’
dydd drachefn. Wesul tipyn, daethom i ’sgwâr,
o’r hwn yr oedd yr holl lwybre’n rhedeg, ac i’r
hwn y dychwelent. Ar ganol y ’sgwâr yr oedd
careg anferth o dywod wedi caledu, a throsti yr
oedd canoedd o enwe wedi eu ’sgriblo gan bersone
fuont yno, fel fy hunan, yn aberthu i dduw
henafieth. Ar ol chwilio am damed glân, tores
ine f’enw y’mhlith y llu, er afrwydded oedd.
Yr oedd hyn yn fwy o gamp nag a feddyliech;
ac wedi gorffen, dyhewn am dd’od o’r twll myglyd
i anadlu awyr iach <span class='sc'>Duw</span>’r Nefoedd. Pan
ddaethom allan, yr oe’m yn chw’su fel tanwyr,
yn chw’thu fel cŵn ar wres mawr, yn wincio
ar yr haul fel dallhuanod, ac yn siglo fel dynion
wedi meddwi. Ac wedi meddwi yr o’em ar
beth gwaeth na chwrw a licwr,—ar awyr wenwynig,
yr hon y buom awr gron gyfan yn
drachtio o honi.</p>

<p class='pindent'>Ffwrdd a ni wed’yn i gyfeiriad yr afon, a
buom yn olwyno gyda’i glane am hir ffordd.
Yr ochr arall iddi yr oedd canoedd o fwdgabane,
a dynion yn ymolchi ynddi ac yn yfed
o honi. Yr ochr hyn iddi yr oedd gerddi gorwych,
pyrth henafol yn arwen i mewn i balase
teg, ac hyd y’nod i hen furddyne adfeiliedig.
Gwelwn ambell i fad afrosgo’n croesi, ac
weithie’n glynu’n yr hesg. Tyfe’r hesg yn dew
ac yn uchel dros rane o’r afon,—mor dew ac
mor uchel nes cuddio peryg’ i’r ymdrochwyr a’r
gwehynwyr dwfr. Welwch chi’r tamed tywyll
acw sydd yn edrych fel darn o bren pwdr
y’nghanol y llafrwyn? Ha! dyna fe’n symud,
ac yn llithro’i lawr i’r dw’r. Beth yw hwna,
<span class='it'>Moses</span>? Dyna un o grocodilied yr afon, y rhai
a ddeuant i lawr can ised a hyn yn amser
newyn, a’r rhai a addolir gan y bobl fwya’
anwybodus, fel na wnant ddim iddynt i achub
eu bywyd eu hun na bywyde eu gwragedd a’u
plant.</p>

<p class='pindent'>Ar ol teithio tair milldir neu ragor gyda
glàn yr afon, troisom i fewn i erddi’r Brenin.
Maent yn eang ac yn ffrwythlon, ond mor afler
a’r tamed gardd sydd genyf fi y tu cefn i’r
tŷ lle’r wyf yn byw. Ceir ynddynt goed palmwydd
wrth y miloedd, yn enwedig y <span class='it'>date-palm</span>.
Tŷf y rhai’n yn dalion iawn. Mi weles ddynion
yn rhedeg i fyny i’w brige ucha’ fel gwiwerod,
i’w talfyru. Rhwymant wregys cryf am eu
canol, ac am y pien, ac esgynant mewn cyfres o
herciade. Mae yma hefyd nifer fawr o goed
ffigys a banane. Nid hir y buom cyn myn’d i’r
Amgueddfa i wel’d y cyrff fu’n gorwedd ar yr
estyll yn y Bedde Tanddaearol. Ni ddeil hon
i’w chymharu âg Amgueddfa <span class='it'>Ghizeh</span>, yn <span class='it'>Cairo</span>.
Ei phrif nodwedd oedd hyfdra’r swyddogion
ofalent am dani. Codent dreth arnoch am gael
anadlu ’mron, a bu gorfod i mi siarad tipyn o
<span class='it'>Gymraeg</span> â hwy cyn iddynt dewi, er mawr ddifyrwch
y cadben. Cafodd amgenach dylanwad
arnynt hwy nag a gafodd ar hen sipsiwnen
wrth draed y <span class='it'>Pyramidie</span>, am yr hon y cewch
glwed eto. Bu’r hen iaith o fantes anrhaethol
i mi ragor na siwrne. Yr oedd y cnafon yn
deall acen a goslef y <span class='it'>Sais</span> a’r <span class='it'>Ffrancwr</span>; ond
nid oedd ganddynt syniad am dafodieth Cwm
<span class='it'>Rhondda</span>, a gosodwn y diffoddydd arnynt mewn
byr amser.</p>

<p class='pindent'>Aethom allan i’r wlad drachefn, o dan gysgod
y palmwydd am filldiroedd, nes d’od i
<span class='it'>Ramle’</span>, un o faesdrefi <span class='it'>Alecsandria</span>. Dyma lle
mae’r bendefigeth yn byw, a braf yw eu byd.
Erbyn hyn yr oedd yn dechre’ nosi, a throisom
yn ein hole. Pan gyrhaeddasom y llong, yr
o’em ein dau mor newynog a bleiddied ar amser
eira, ac mor flinedig a phlant sy’n talu ’mlaen
am eu gwely wrth chware’ ar hyd y dydd.</p>

<p class='pindent'>A d’wedwch chwi os na fum yn crwydro y
diwrnod hwnw.</p>

<div class='figcenter'>
<img src='images/i093.jpg' alt='' id='iid-0013' style='width:30%;height:auto;'/>
</div>

<div><span class='pageno' title='81' id='Page_81'></span><h1>PENOD XV.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>YN Y TREN I GAIRO.</p>

<p class='noindent'><img src='images/drop-m.jpg' style='float:left;width:8%;' alt='M'/>AE gwel’d trên yn yr <span class='it'>Aifft</span> yn ysbeilio’r
wlad henafol hono o swm nid bychan o’r
gogoniant gysylltir â hi’n gyffredin, ac â phob
gwlad o’i bath. Bid siwr, ceir ynddi gamelod
ac asynod, ychen a dromedaried, y’nghyda
phedwaried cyffelyb; ond ceir ynddi drên
hefyd, ac y mae hwnw’n Gorllewineiddio
pethe’n anghyffredin. Ac eto, oni bai am y
trên, sut y galle teithwyr glirio cyment o dir
mor ddidrafferth, a gwel’d cynifer o ryfeddode
mewn can lleied amser? Yr oedd y pryd
hwnw’n rhedeg i <span class='it'>Cartŵm</span>, pellder o ddwy fil o
filldiroedd; ac y mae wedi rhedeg bwer y’mhellach
oddiar hyny. Tebyg yw na orphwysa mwy
nes y tramwya o eitha’r Gogledd i eitha’r De. Pan
yn codi tocyn o <span class='it'>Alecsandria</span> i <span class='it'>Cairo</span>, mi ofynes
o gywreinrwydd pa faint a gostie tocyn o <span class='it'>Alecsandria</span>
i <span class='it'>Cartŵm</span> un ffordd: a be’ feddyliech
oedd yr atebiad? “<span class='it'>Deg punt ar hugen!</span>” Mi
wnes fy meddwl i fyny’n union taw gwell i mi
oedd peidio myn’d mor bell a hyny y tro hwn,
gan’ad sut y bydde wed’yn. Gorwedda dros
chwech ugen milldir o dir gwastad i’r llygad
rhwng <span class='it'>Alecsandria</span> a <span class='it'>Cairo</span>, a rhedasom y pellder
yna, neu rhedodd y trên a ni, mewn teirawr,
yn gwneud cyfartaledd o ddeugen milldir yr awr.
Pan gofiwch nad yw’r peiriant na’r peirianwyr
i fyny y’mhopeth ag eiddo’n gwlad ni, chwi
gydnabyddwch ini redeg yr yrfa’n òd o ebrwydd.
Mi dybia’ fod y daith hon yn werth penod,
ac felly cychwynwn yn ddiymdroi.</p>

<p class='pindent'>Codir y tocyn o’r tu allan i’r orsaf: ni cheir
mynediad i mewn hyd y’nod i’r ystafell aros,
heb sôn am y platfform, heh docyn teithio.
Hyny yw, at wasaneth teithwyr, a theithwyr
yn unig, mae’r orsaf yn <span class='it'>Alecsandria</span>. Cyflwynaf
y wers i awdurdode rheilffyrdd y wlad hon.
Nid yw <span class='it'>Cairo</span> cystal. Mae tri dosbarth yn
perthyn i drên yr <span class='it'>Aifft</span> fel trên <span class='it'>Lloegr</span>, gyda
hyn o wahanieth,—nid yw’r trydydd i’w gael
gyda’r cyntaf a’r ail. Ymffurfia hwnw’n drên
ar ei hen ei hun. Ce’s gip arno pan yn aros yn
un o’r gorsafe, a thebygwn ef yn fy meddwl i
drycie dâ’r T. V. R. ugen mlynedd yn ol! Es i
fewn i gerbyd o’r ail ddosbarth. Mae tri neu
bedwar o’r rhein mor agos gysylltiedig â’u gilydd,
fel y gellwch gerdded yn gysurus o un pen
i’r naill i’r pen arall i’r llall. Mae llwybr i’w
gael o bwrpas i’r perwyl. Rhwng pob cerbyd
mae platfform isel, i fyny’r hwn yr ewch wrth
fynd i fewn, ac ar yr hwn y gellwch sefyll, os
dewiswch, ac os na thry eich pen yn <span class='it'>Brotestant</span>,
c’yd ag y mynoch, yn yr awyr agored, ac heb
ddim rhyngoch a’r wlad oddiallan. Bum yn
sefyll arno droion am amser hir, a mi dd’wedaf
wrthych yn union pa’m.</p>

<p class='pindent'>Yr oedd y trên yn llawn o deithwyr, ac ni
fum yn cyd-drafaelu â theithwyr rhyfeddach
yn fy nydd erioed. Brodorion y wlad o’ent gan
mwya’, yn dduon, a melynion, a chochion,—a
budron hefyd lawer o honynt. Eisteddent ar
y sedde a’u traed odditanynt fel teilwried, ac
ysmygent sigreti’n ddidor. Ychydig sylw
wnaent o’u gilydd, a llai fyth o’m siort i, os na
fydde eisie tân arnynt; dïolchent am fatsen fel
pe bai ffortiwn. Bum am ysbed heb wel’d
neb arall, a thybiwn taw myfi oedd yr unig
ddyn gwyn yn y lle,—er y gell’sid ame’ fy
lliw ine. Ond mi gwrddes â dau <span class='it'>Ellmyniad</span>
yn fuan ar fy hynt drwy’r cerbyde, y rhai a
edrychent can wyllted a geifr ar darane. Yr
o’wn wedi eu gwel’d o’r blaen y’ngerddi’r
Brenin yn <span class='it'>Alecsandria</span>. Wrth eu clywed yn
ymddifyru gyda’r “ch,” mi ofynes iddynt yn
<span class='it'>Gymraeg</span>:</p>

<p class='pindent'>“Ai sych yr ymbesychasoch?”</p>

<p class='pindent'>Ond edrych arnaf mor hurt a lloi a wnaent.
Treies wedy’n:</p>

<p class='pindent'>“Ai chwech-a-chwech yr un a roisoch am berchyll
bychen cochion eich hwch goch chwychwi
a’ch chwaer?”</p>

<p class='pindent'>Bobl anwyl! Dyma’r gafod greulona’n dilyn
mewn atebiad, nes y bu gorfod i mi droi at ryw
hen “shêch” a eistedde gyferbyn â mi am amddiffyniad,
yr hwn oedd yn dangos ei ddanedd
fel pe’n deall y cwbl.</p>

<p class='pindent'>Yr oedd digon o ffenestri yno i foddloni
ffatri, ac yr o’ent oll yn agored. Y canlyniad
oedd fod y gwynt mwya’ dïarbed yn tramwy
pob cwr o’r trên, yn cario lon’d ei gôl o dywod,
ac yn ei daflu i’ch llyged ac ar draws eich
dillad mor ddiseremoni a phe baech wedi rhoi
archeb am y cwbl. Lle ofnadwy ydoedd i ddyn
oedd yn ferthyr i’r ddanodd! Weithie, fe
ddeue’r gwynt gyda’r fath ruthr direidus nes
dynoethi’ch pen, oni fyddech ar eich gwyliadwrieth.
Gwnaeth hyny â mi siwrne, a bu mor
anfoesgar a bwrw fy nghapan i wyneb yr hen
“shêch” y sonies am dano. Bu raid i mi wneud
ymddiheurad i hwnw drosof fy hun a’r gwynt,
a’r aberth cymod oedd haner dwsin o “fatsus.”
Dyna pa’m y safwn am ysbed ar y platfform, i
gael llai o wynt a mwy o gysgod. Ond ’roedd
yno ddigon wed’yn i droi meline Sir <span class='it'>Fôn</span> bob
un! Gwell oedd peidio ffraeo âg ef, oblegid
yr oedd meddyginieth yn ei esgyll oddiwrth
wres a phob drwg-arogl.</p>

<p class='pindent'>Yn rhyfedd iawn, ni welwn un o’r “rhyw
deg” yn un man wrth gychwyn, dim ond dynion
geirwon lle bynag yr awn. Ai tybed fod
merched yr <span class='it'>Aifft</span> yn fwy ceidwadol na’r dynion,
gan ddewis yn hytrach lynu wrth yr asyn a’r
camel na chymeryd eu llusgo wrth gynffon yr
agerbeiriant? Ond cyn cyredd <span class='it'>Cairo</span>, mi ge’s
allan fod ganddynt hwy eu cerbyd eu hunen,
a gwae’r crëadur y gelwir “dyn” arno fuase’n
anturio i’w presenoldeb! Y fath chwedleua
raid fod yn y cerbyd hwnw! Oblegid mae’r
foneddiges o’r Dwyren mor hoff o ’stori ag yw
ei chwaer o’r Gorllewin am ei danedd.</p>

<p class='pindent'>Sut yr edrycha pethe oddiallan? Drwy ba
fath wlad y teithiwn? Wel, mae pethe oddi
allan mor hynod ag yw pethe oddifewn. Nid
trwy ganol caëe gwair a meusydd llafur, coed
a pherthi, mynydde a brynie, heirdd drefi a
harddach pentrefi y teithiwn, fel pe bawn
y’<span class='it'>Nghymru</span>, ond dros wastadedd o dywod, a
mwd, a dwfr,—tywod, a mwd, a dwfr,—tywod,
a mwd, a dwfr. Pasiwn heibio i wmbredd o
bentrefi, yn fwy ac yn llai, a ’doedd dim yn
hardd ynddynt i lygad a chwaeth <span class='it'>Cymro</span>.
Tomene o laid wedi sychu’n yr haul nes bod
fel y gallestr—nen y tŷ’n fflat, lle mae dillade’n
crogi, dynion yn gorwedd, a ffowls yn ffraeo—yr
ochre wedi eu rhidyllu bob hyn-a-hyn, y
tylle mwya’n golygu’r dryse, a’r tylle lleia’n
golygu’r ffenestri. Plant yn chware’ heb bilin
yn eu cylch i’w cloffi—y mame’n clebran â’u
gilydd yn y cywer C dwbl—y gwŷr yn ceisio
dal pen rheswm â’u hasynod a’r asynod
y’methu cydwel’d. Ychydig o balmwydd talion
yn ysgwyd eu dail uwch eu pene, a’r amgylchoedd
pell ac agos yn cyfranogi’n bena’ o dywod,
a mwd, a dwfr—tywod, a mwd, a dwfr.</p>

<p class='pindent'>Dyna’r pentrefi; a’r unig wahanieth rhyngddynt
a’r trefi oedd fod yr ola’n domene mwy
eu maint. Ymsaetha pinacl y “mosc” i fyny
o ganol y pentre’ gwaela’, ac y maent i’w
gwel’d yn y trefi draw bron can amled a’r tai.
Heb fod nepell o’r pentrefi agosa’, gwelwn
ddarn o dir wedi ei gau i fewn, a chodiade
trefnus a chyfartal dros y rhan fwya’ o hono.
Wedi imi gael esboniad, mi ddealles taw mynwentydd
o’ent, y rhai a gedwir gan yr <span class='it'>Arabied</span>
lawer glanach na’u tai. I dori’r unffurfieth,
gan fod yn help i’r llygad orphwys, fe ddeue i’r
golwg weithie gaëe gleision o ryw fath o borfa
i ddyn ac anifel. Ymddangose’n dehyg i’r llysie
y gelwir “berw’r dw’r” arnynt; a mi weles
sacheidie o hono wed’yn yn <span class='it'>Cairo</span> gan yrwyr
anifeilied, y rhai a’i bwytaent bob yn ail a’u
gilydd, a’r naill mor awchus a’r llall.</p>

<p class='pindent'>Trwy gydol yr amser yr oedd miloedd o
bobl yn pasio i fyny ac i lawr—llu ar draed,
lluaws ar anifeilied, a lluoedd mewn cerbyde
o bob math—a neb yn brysio, ond pawb yn
ysgafala. Gwelwn y <span class='it'>Nile</span> o hyd, ac ar y cynta’
cawn fy nyrysu gan ei thröade sydyn a
diddeddf. Bron na wnai imi gredu ei bod
y’mhobman yr un pryd. Ond pan gofies fy
mod y’myn’d drwy ei <span class='it'>delta</span>, a bod iddi saith
tafod o’r pen meina’ i’r pen lleta’, sef o <span class='it'>Gairo</span>
i’r môr (yn ol yr Ysgrythyre), darfyddodd fy
nyryswch yn y fan. Yr afon ryfedda’n y byd yw’r
<span class='it'>Nile</span>. Yr un ffurf yn union sydd i’r <span class='it'>Pyramidie</span>
ag sydd i <span class='it'>ddelta</span>’r afon: ai tybed taw oddiwrth
yr ola’ y ca’dd cynllunydd y blaena’ ei syniad?
Tra’r o’wn mewn syn-fyfyrdode o’r natur
yna, dyma gyffro y’mysg y teithwyr—mae’r
trên yn arafu—ac heb ragor o ragymadrodd,
ce’s fy hun y’ngorsaf <span class='it'>Cairo</span>. Yn siwr i chwi,
nid wyf bell o dŵr <span class='it'>Babel</span> o ran lle nac amser.
Nid oedd genyf ond un celfigyn yn fy llaw,
eithr ymestyne cant o ddwylo duon am dano.
Yr oedd pawb yn siarad ond myfi, ond yr wyf
y’meddwl taw myfi oedd yr unig un oedd yn
gwrando. Syllwn hefyd o’m cwmpas yn bur
bryderus am y gŵr oedd wedi addo fy nghyfarfod;
a phan oedd fy nghalon ar fin cychwyn
ei thaith i lawr i gym’dogeth f’esgidie, clywn
rywun yn gwaeddi:</p>

<p class='pindent'>“Ai <span class='it'>Cymro</span> ydych?”</p>

<div class='figcenter'>
<img src='images/i100.jpg' alt='' id='iid-0014' style='width:20%;height:auto;'/>
</div>

<div><span class='pageno' title='88' id='Page_88'></span><h1>PENOD XVI.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>CAIRO WEDI’R DYDD.</p>

<p class='noindent'><img src='images/drop-c.jpg' style='float:left;width:8%;' alt='C'/>YMRO o’r un enw a mine ddaeth i’m
gwaredu o ddwylo’r <span class='it'>Arabied</span> y’ngorsaf
<span class='it'>Cairo</span>, ac i mi yr oedd fel angel Duw. ’Does
dim dwyweth nad oedd y giwed haerllug wedi
ffroeni diniweidrwydd cyfleus o gwmpas fy
mhersonolieth i, a fy mod wedi cael fy marcio
allan ganddynt fel aderyn hawdd i’w blyfio;
ac er fy mod yn ceisio gwneud gwep gâs,
gwyddwn yr un pryd taw methiant cywilyddus
ydoedd. Haws genyf gredu fy mod yn
edrych yn debycach i ddafad ar goll, nag i lew
wedi ei yru yn erbyn y wàl. Gwn fod mwy
o’r ddafad nag o’r llew yn f’esgyrn. Bachgen o
<span class='it'>Gynarfon</span> oedd y Moses hwn, ac aelod yn
<span class='it'>Salem</span>; ac er na fydde’i weinidog byth yn
ymwel’d ag e’, yr oedd ganddo ef “olwg”
ryfeddol ar ei weinidog, a siarade am dano hyd
at ei addoli bob tro y cai gyfle. Cynorthwywr
ydoedd y’ngwasanaeth brawd fy nghymwynaswr
<span class='it'>o Alecsandria</span>; ac er i hwnw fod mor
garedig i mi ag oedd modd, synwn i ddim na
thynodd ei frawd yn <span class='it'>Cairo</span>’r “shein” o hono,
Hwyrach iddo gael gwell cyfleusdra. Yr oedd
y ddau’n gyfranog yn y gwaith o anfon
“Jones bach” i’m cyfarfod; a bendith ar eu
pene.</p>

<p class='pindent'><a id='pont'></a></p>

<div class='figcenter'>
<img src='images/i103.jpg' alt='' id='iid-0015' style='width:100%;height:auto;'/>
<p class='caption'><span class='bold'><span class='it'>PONT DROS Y NILE.</span></span></p>
</div>

<p class='pindent'>Mi fydde’n dda gen i fod yn help i roi anfarwoldeb
i’r bechgyn o <span class='it'>Gairo</span>. Ni wyddwn
am danynt cy’myn’d yno, ond nid aeth diwrnod
heibio wed’yn nad y’nt wedi bod yn fy nghôf
ac yn fy nghalon. Yr oedd yna wahanieth
dybryd rhyngddynt, ond yr oedd pob un o honynt
yn garedig yn ei ffordd ei hun, ac am y
caredica’. <span class='it'>Jones</span> oedd yn cael ei ollwng amla’
hefo mi, am ei fod yn “Sentar” fel fine. Bachgen
glân ei groen a’i siarad oedd efe—gwisgi
ar ei droed a’i dafod—ei bersonolieth yn
f’adgofio o <span class='it'>Towyn</span> a’i “arian byw”—y’medru
siarad â’r brodorion fel un o honynt hwythe—ac
yn gwybod am bob “twll a chornel” yn y
ddinas cystal a’r trempyn o gi mwyaf afradlon
y tu fewn i’r lle. Bu’n waredwr i mi ragor
nag unweth ar ol y tro hwnw’n yr orsaf, ac ni
f’aswn iached fy nghroen na llawned fy llogell
yn gadel <span class='it'>Cairo</span> oni bai am dano ef. Un o ardal
<span class='it'>Gwrecsam</span> oedd <span class='it'>Roberts</span>, ac ni che’s ei gwmni ef
ar ei ben ei hun, fel y ddau arall, ond bob
tro’n un o’r tri. Dipyn yn dỳn ar ei ’piniwn
oedd <span class='it'>Roberts</span>, ac mi a’i gweles siwrne agos a
d’od a ni i drybini go gâs oherwydd yr elfen
amlwg hono yn ei natur. Ac eto, fe ddeue i
fyny fel corcyn i wyneb y dw’r pan fydde pobpeth
y’myn’d i brofi ei fod i lawr yn y gwaelod
er’s meityn. Collasom y ffordd un noson, ac er
y myne <span class='it'>Jones</span> a’r brawd arall taw i’r cyfeiriad
yma y dylasem fyn’d, yr oedd ewyllys <span class='it'>Roberts</span>
yn gryfach na’r ddau, ac i’r cyfeiriad acw’r
aethom. Wedi bod yn crwydro “drwy leoedd
geirwon, enbyd iawn,” yn chwŷs ac yn lludded—<span class='it'>Roberts</span>
yn ei brasgamu o’n blaen, <span class='it'>Jones</span> a
mine’n tuchan ar ei ol, a <span class='it'>Huws</span> yn murmur
anatheme wrth ein sodle—am awr o amser,
cawsom afel ar ein lledred o’r diwedd; ac ebe
<span class='it'>Roberts</span> mor hunan-feddianol a bricen⁠—</p>

<div class='blockquote'>

<p class='pindent'>“<span class='it'>Fi oedd yn reit, boys, drwy’r cwbwl!</span>”</p>

</div>

<p class='noindent'>—yr un fath yn union a phe na baem wedi bod
wrthi bum’ munud. Yr oedd ganddo allu rhyfeddol
i ddisgyn ar ei draed o bob d’ryswch yn
y byd. Yr olaf, ond nid y mwya’ dibwys o’r
tri, oedd <span class='it'>Huws</span>—hamddenol, ’smala, gogleisiol ei
sylwade, a mwy o stoicieth y Gorllewin yn perthyn
iddo nag o nwyd y Dwyren. Ni weles ef
yn cael ei gynhyrfu ond siwrne, pan y rho’wd
iddo ychydig o dybaco’r <span class='it'>Hen Wlad</span> ar ol bod
“yn haner starfio’i hun ar sychddail llwydwyn
yr <span class='it'>Aifft</span>.” Mi gredes yn siwr y b’asai’n cael ffit
y pryd hwnw. Dyna’r “tri llanc” wnaethant i
mi deimlo’n rhydd a chartrefol y’nhir y caethiwed,
ac y mae iddynt le cysurus yn ymyl y tân
ar aelwyd gynes fy nghalon.</p>

<p class='pindent'>I ddychwelyd i’r orsaf. Ni fu <span class='it'>Jones</span> chwinciad
cyn gwasgaru fy mhoenwyr, a myn’d a mi
mewn “bus” reit gyffredin i’r gwesty lle’r o’wn
i aros. Yr oedd hwnw’n cael ei alw ar enw
<span class='it'>Bryste</span>—pa’m, nis gwn: <span class='it'>Hotel Bristol</span>, yn ol
dull <span class='it'>Ffrainc</span> o siarad. <span class='it'>Groegwr</span> oedd yn ei
gadw, a’i enw yn cynwys y rhan fwya’ o lyth’rene’r
wyddor. Ar ol ymolchi, ac ymdrwsio, ac
ymborthi, aeth fy ffrind a mi i wel’d ychydig
o’r lle, ac yr oedd genym brydnawn cyfan wrth
ein cefne.</p>

<p class='pindent'>I gychwyn, croesasom bont hir-lydan oedd
wedi ei bwrw dros y <span class='it'>Nile</span>, oblegid nid oedd yr
afon eto wedi fforchogi’n saith tafod. Cewch
gip ar y bont yn y darlun gerllaw. Pwysasom
am dipyn ar wàl y <span class='it'>barracks</span>, lle’r oedd nifer
fawr o filwyr y’myn’d dan ddysgyblaetb. Yna
troisom i’r dde, a cherddasom dan gysgod y
palmwydd, allan o dwrw a gwres yr heolydd,
y’nghanol y golygfeydd mwyaf atdyniadol i
lygad gŵr o wlad machlud haul. Draw gwelwn
dẁr o <span class='it'>Ewropied</span> yn chware’ <span class='it'>cricket</span>, a’u dillad
gwynion yn disgleirio’n yr haul, heb hidio
botwm am <span class='it'>Rudyard Kipling</span> na neb. A
pha’m lai? Ar bob llaw ini yr oedd y “gamŵs”
yn talu treth am ei fodoleth. Y “gamŵs” sy’n
gwneud pobpeth ar y tir i’r llafurwr <span class='it'>Aifftedd</span>.
Yr enw sydd ar y dosbarth yma yw’r <span class='it'>fellaheens</span>,
meibion y tir; a d’wedir taw hwy yw hen
frodorion y wlad. Mae’r “gamŵs” i’r <span class='it'>fellaheen</span>
fel mae’r ych neu’r ceffyl i ffermwr <span class='it'>Cymru</span>;
’does dim pall ar ei adnodde. Crëadur onglog,
afrosgo ydyw; ei ddefnyddioldeb, ac nid ei
brydferthwch, sy’n ei wneud yn werthfawr.
Mae traddodiad gan yr <span class='it'>Arabied</span> am dano. Pan
wnaeth <span class='sc'>Duw</span> y fuwch, cenfigenodd <span class='it'>Satan</span>
wrtho, ac aeth ynte i geisio gwneud un debyg;
ond be’ ddaeth allan o’i law e’ ond y “gamŵs!”
Wel, gwnaeth beth salach ganweth. Dyna haid
o adar yn codi o ymyl rhyw furgyn, ac yn
rhuthro dros ein pene.</p>

<p class='pindent'>“Beth yw rheina, <span class='it'>Jones</span>?” meddwn.</p>

<p class='pindent'>“Brain,” ebe ynte. A dealles nad yw brain
yr <span class='it'>Aifft</span> yn dduon, ond brithion, hyd at fod yn
wynion, rai o honynt. Mi dybies yn union
taw dyma lle’r oedd <span class='it'>genesis</span> yr “hen frân wen”
y canodd <span class='it'>Emrys</span> am dani! Hawyr! oes yma
“rasus dynion” heddyw? Beth yw’r ddau
slimin main hyn sy’n rhedeg mor gyson ochr-yn-ochr,
a’u gwisg fel pe wedi tyfu am danynt
fel crwyn? Rhedegwyr o flaen cerbyde gwŷr
mawr ydynt hwy, druen; a chyda’r gair, dyma
gerbyd gwych yn dilyn, a dau o fonedd y wlad
ynddo. Neges y rhedegwyr ydyw clirio’r ffordd
i’r cerbyd, a d’wedid wrthyf y rhedent ugen
milldir yn aml heb aros. Derbyniant gyfloge
uchel, ond nid ydynt byth yn byw yn hir. Pa
ryfedd? Rhedant eu hunen allan o wynt cyn
haner eu dyddie. Ond dyma gerbyd heb redegwyr
iddo, ac ebe’m cydymeth wrthyf:</p>

<p class='pindent'>“Craffwch ar y dyn nesaf atoch.” Mi graffes,
ac mi dynes fy het iddo, yn ol yr esiampl a
gefes. Cydnabyddodd y cyfarcbiad yn siriol, a
gofynes i <span class='it'>Jones</span> pwy ydoedd.</p>

<p class='pindent'>“Arglwydd <span class='it'>Cromer</span>,” medd ynte. Edryches
ar ei ol nes aeth o’r golwg, oblegid teimlwn yn
falch o gael cipolwg ar y dyn sy’n llywodraethu’r
<span class='it'>Aifft</span> yn enw <span class='it'>Pryden</span>, ac wedi gwneud
y wlad yr hyn ydyw heddyw. Gwelwn adeilad
aruthrol o’m blaen, yn cael ei gylchynu gan
erddi ardderchog. Hen balas i un o’r teulu
brenhinol ydyw, wedi ei droi’n westy, a gelwir
ef y <span class='it'>Ghezireh</span>. Troisom i fewn i’r gerddi, a
buom yno’n eistedd am awr neu ddwy yn
gwrando ar un o’r seindyrf milwrol yn chware’.
Yr oedd y lle’n llawn o ymwelwyr—<span class='it'>Americanied</span>
gan mwya’.</p>

<p class='pindent'>Yn lle dychwelyd i’r ddinas yr un ffordd ag y
daethom, croesasom yr afon mewn bad bychan,
a glaniasom mewn cẁr arall o honi. Drwy ran
o’r hen ddinas y daethom yn ol. Heolydd culion
a phelmynt culach, yn llawn o bobl, ac yn
llawnach o nwydde. Bu raid i mi wasgu fy
nhrwyn rhwng bys a bawd bron ar hyd y daith
hono—yr oedd yr arogliade mor apeliadol.
Cawsom dipyn o waith pigo’n llwybr o’r afon
i’r ’sgwar lle’r oedd y cerbyde trydanol. Yn
ymyl yr afon mae pob bryntni’n byw; a chryn
orchwyl oedd osgoi’r clêr gwenwynig a garient
hade marwoleth gyda hwy i bobman, a’r begeried
a ffroenech o draw, a’r cryts a’r crotesi
haner noethion a waeddent “<span class='it'>Backsheesh!</span>” yn
eich gwyneb egred ag <span class='it'>Arabied</span> y ’strydoedd yn
eu man perffeithia’. Yr oedd y gwiberod bychen
yn pigo’ch sodle bob cam a roech, a bu raid
ini droi arnynt yn sydyn a sarug ragor na
siwrne; a cheid digrifwch nid bychan wrth
edrych arnynt yn cwympo draws eu gilydd yn
eu hymgais i ddïanc. Chwardde rhai o’r edrychwyr
yn iach am eu pene, ond cilwgu’n ofnadwy
wnai’r lleill.</p>

<p class='pindent'>Erbyn ini gyredd y man y cychwynasom
o hono, yr o’em ein dau yn chwŷs dyferol, ac
yn chw’thu fel dau ddromedari.</p>

<div class='figcenter'>
<img src='images/i071.jpg' alt='' id='iid-0016' style='width:20%;height:auto;'/>
</div>

<div><span class='pageno' title='95' id='Page_95'></span><h1>PENOD XVII.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>CAIRO WEDI’R NOS.</p>

<p class='noindent'><img src='images/drop-g.jpg' style='float:left;width:8%;' alt='G'/>ORCHWYL blinedig yw cerdded yno’n hir
iawn. Un peth sy’n peri hyny yw, fod
y gwres gyment. Peth arall, nid yw’r dynion
sy’n myn’d i’r dwyren am dro yn gwneud fawr
wahanieth yn eu gwisgoedd: o ganlyniad, teimlant
yn fwy oddiwrth y gwres. Temtasiwn i
mi oedd gwisgo “mwfflar” yn yr <span class='it'>Aifft</span>, yn unig
am ei fod yn bechod parod imi y’<span class='it'>Nghymru</span>. A
pheth arall, ar amsere neillduol ar y flwyddyn,
yn enwedig cyn i’r haf dd’od i fewn, disgyna
gwlaw lled drwm; a rhwng y gwlaw a’r deunydd
meddal sy’n cyfansoddi’r ffyrdd, gadewir
swm cyfrifol o fẁd trwchus ar ol. Dyma’r
adeg y mae pobl y Gorllewin yn ymwel’d â’r
<span class='it'>Aifft</span> fynycha’; ac y mae cerdded ar wadne
llyfn o ledr yn y mẁd <span class='it'>Aifftedd</span> hwn yn orchwyl
sy’n tynu’r chwŷs ac yn trethu’r dymer. Bron
nad ydych y’myn’d gyment yn ol ac y’mlaen,
fel mai ychydig o gynydd ymarferol a wnewch
drwy’r dydd. Nid yw’r brodorion yn teimlo
dim oddiwrth yr anhawsder yma, am eu bod yn
droednoeth; a thra byddwn i’n cosbi ’nghorff i
gadw ’nghydbwysedd, yn eu blaen yr elent hwy
fel pe baent wedi eu geni mewn mẁd, ac mor
gartrefol ynddo a chŵn yr heolydd. Erbyn
pob hwyr, yr o’wn fel un o’r “German Band” a
welir weithie’n cerdded o fan i fan, mor glunhercyn
a phe bydde geny’ gorn dan bob bys.</p>

<p class='pindent'>Ond os am wel’d, a sylwi, a chraffu, a marcio’n
fanwl, yr unig ffordd am dani yw <span class='it'>ar draed</span>. Mi
wnes rai o’m pererindode mwya’ dyddorol yn y
modd hyn. Os na fyddwn wedi blino gormod
ar ol bod yn crwydro’r dydd, yr oedd myn’d am
dro gyda’r hwyr, wedi i’r haul fachlud, yn talu
am bob anhwyldeb. Ar draed, rhwng cinio a
gwely—cinio gwŷr mawr, cofiwch!—y gweles
ochr seimlyd dinas <span class='it'>Cairo</span>; ac os oedd rhyw
gyment o gariad ynof tuag at bechod yn flaenorol,
yr wyf yn meddwl iddo ddiflanu i gyd y
noson hono. Mi adroddaf i chwi’r helynt.</p>

<p class='pindent'>Yr o’em yn bedwar gyda’n gilydd—pedwar
<span class='it'>Cymro</span>. Yr oedd y bechgyn yn f’aros tra’r
o’wn i’n mwynhau pryd ola’r dydd, ac yr oedd
golwg ddoniol arnynt. Capie cochion ar eu
pene, a ffyn yn eu dwylo, eu lwyne wedi eu
gwregysu, a’u lampe wedi —— na, gan gofio,
nid oedd lampe ganddynt: ond parodd eu hymddangosiad
i mi feddwl yn gry’ am blant <span class='it'>Israel</span>
yn cychwyn o’r wlad y sangwn ei daear y
funud hono. Gan mai prin y mae’n ddïogel
i <span class='it'>Sais</span> fentro allan yno heb ffon wedi’r dydd,
chwaithach wedi’r nos, cymeres ine un brâff ei
gwala; a chan ei bod yn fantes i gydffurfio â
dull y bobl o wisgo hyd ag y mae’n weddus, mi
’stwffies ine ’mhen i gap coch; a dyna ni’n
barod i gychwyn. Gwydde’r bechgyn am bob
careg yn y ddinas, ac yr o’ent y’myn’d a mi y
noson yr wy’n sôn am dani i ranbarth neillduol
lle’r oedd <span class='it'>Satan</span> yn ben a Phechod yn teyrnasu.
Chware’ teg iddynt, rhoisant i mi fy newisiad
i fyn’d neu beidio. D’wedent wrthyf ei fod yn
lle garw, ac y byddem yn gosod ein bywyde
mewn enbydrwydd—ond y lleihaem y peryg’
wrth gadw gyda’n gilydd, a taw myfi fydde’r
<span class='it'>Cymro</span> cynta’ i fyn’d hefo hwy y ffordd hono,
os mentrwn. Ac yn y blaen. Gan fod y Crëawdwr
Mawr wedi rhoi dogn da o ysbryd anturiaethus
yn fy natur, mi es hefo hwy: a’r hyn a
weles â’m llyged, a glywes â’m clustie, ac a
deimlodd fy nghalon y noson hono, yr wyf
y’myn’d yn awr i’w fynegi i chwi.</p>

<p class='pindent'>Enw’r lle’r aethom iddo ydoedd “<span class='it'>Wassa</span>,”
ystyr yr hyn yw <span class='it'>cul</span>. Mae’r ’strydoedd mor
gulion fel nad oes eisie breichie <span class='it'>Phineas Fletcher</span>
o ddyn i gyffwrdd y ddwy ochr yr un pryd.
Y maent hefyd mor llawn o ddynion, fel y
cymer i chwi haner awr i fyn’d gwarter milldir;
a chyda’r anhawsder mwya’ y llwyddem i gadw
gyda’n gilydd. Dyma’r darn isela’i foese yn yr
holl ddinas. Yma’r ymgynull lladron a llofruddion:
ac yma y cedwir puteinied o dan
nawdd y Llywodreth <span class='it'>Aifftedd</span>, a chymeradwyaeth
y Llywodraeth <span class='it'>Brydeinig</span>—merched ieuenc
o bob lliw, a bron o bob gwlad a chenedl,
wedi eu cau i fyny fel anifeilied gwylltion
mewn ffeue, ac yn llygadu arnoch drwy fare’r
ffenestri. Ceir hwy’n yr oedran tyner o bymtheg,
ïe, a deuddeg, ïe, a <span class='it'>deg</span>, yn gosod eu hunen
yn ebyrth gwirfoddol i raib a nwyd y crëadur
y gelwir “dyn” arno! Yr oedd yn dda geny’
glywed nad oes byth eneth <span class='it'>Brydeinig</span> yn eu
plith. Gynted y clyw Llysgenadwr <span class='it'>Pryden
Fawr</span> fod yn <span class='it'>Cairo</span> neu <span class='it'>Alecsandria</span> ferch o’r
hen wlad wedi gadel ei gwasaneth, ae mewn
peryg’ o fyn’d ar ddisberod, ymofynir am dani’n
union, a thelir ei llong-lôg yn ol i’w gwlad ei
hun gyda’r cyflymdra cynta’. Gwaedu wnai
’nghalon bob cam wrth wel’d golygfeydd mor
ofnadwy. Ferched ieuenc fy ngwlad! gwerthfawrogwch
gymeriade da, a pheidiwch byth a
gwerthu’ch diweirdeb am bris yn y byd—oblegid
pa beth a ro’wch yn gyfnewid am dano?</p>

<p class='pindent'>Yn sydyn, collasom un o’r cwmni.</p>

<p class='pindent'>“B’le mae <span class='it'>Roberts</span>?” gofyne’r naill i’r llall.
Gyda hyny, dyma sŵn chwibanogl yn disgyn
ar ein clustie. Chwibanogl <span class='it'>Roberts</span> ydoedd, a
thystio’r oedd fod ei pherchen mewn peryg’, ac
y’mofyn ein help. Yn ol a ni, a buan y cawsom
ein cydymeth dewr yn dal pen rheswm a ’beitu
haner dwsin o’r tacle mwya’ digymeriad yr
olwg arnynt a welsoch mewn blwyddyn, y rhai
a’i rhwystrent i dd’od yn ei flaen. Nid wy’n
meddwl eu bod ar y cynta’n golygu dim ond
direidi, nes iddynt wel’d <span class='it'>Roberts</span> yn dechre’
dangos y “bluen wen.” Troisant yn gâs
wed’yn; a phan y daethom atynt, mae’n rhaid
cyfadde fod pethe’n edrych dipyn yn ddifrifol
yno. Edryche <span class='it'>Roberts</span> ei hun can wyllted a
phe b’ase wedi cael ei hun yn y lleuad. Clebre
â hwynt mewn amryw ieithoedd, a digri’ oedd
clywed ambell i air <span class='it'>Cymraeg</span> yn cael ei seinio
mewn lle ac amgylchiade mor anghartrefol.
Ond ’doedd dim yn tycio. Os dealla’r gwehilion
hyn fod arnoch eu hofn, hwy sydd ben; ond
os trowch arnynt heb fenyg ar eich dwylo, hen
gywardied o’r fath waela’ ydynt, a pharotach
ydynt i’ch llyfu na’ch llarpio. Gwelodd <span class='it'>Roberts</span>
ni’n d’od, a dechreuodd ymwroli: cododd ei
ffon, a dygodd hi i wrthd’rawiad â, chymale
duon dau neu dri o honynt—gwnaethom nine’r
un peth â’r lleill; wedi cael <span class='it'>Roberts</span> o’u gafaelion,
bygythiasom hwy eilweth, a ehawsom yr
hyfrydwch o’u gwel’d yn slincio’i ffwrdd fel corgwn,
a’u cynffone rhwng eu coese. Eto, tybiasom
taw doetnineb ynom oedd cefnu ar y
diriogeth hono gynted y gallem.</p>

<p class='pindent'>Ar y ffordd, troisom i fewn i ffau <span class='it'>Ffawd</span>, i
wel’d yr hap-chwareuwyr. Pregeth ar drachwant
gaed yma—trachwant aur ac arian: a
phregeth effeithiol dros ben ydoedd. Mi sylwes yn
arbenig ar un dyn, yr hwn oedd yn colli’r cwbl
a roe ar y bwrdd, a’r hwn oedd wedi colli llawer
cyn i ni fyn’d yno. Yr oedd ei lyged bron a
chwympo allan o’i ben—yr oedd mor welw a’r
galchen, ac eto, rhede’r chwŷs yn ddiferyne
mawrion dros ei dalcen, y naill ar ol y llall—ei
ddanedd a rincient yn erbyn eu gilydd—yr
oedd ei law’n crynu fel taw prin y gallase osod
ei arian ar y lliw—a phob tro y colle, fe ollynge’r
fath ochened nes cynyrchu crechwen
drwy’r ffau.</p>

<p class='pindent'>“Dowch allan, hogie,” meddwn; “mae pum’
munud mewn lle fel hwn fel pum’ mlynedd.”
Ac allan yr aethom. Ni wnaethom ond yn hrin
gyredd y ’stryd, nag y rhuthrodd rhywun
heibio i ni, heb het ar ei ben, ac fel pe bydde
lleng o gythreulied wrth ei sodle.</p>

<p class='pindent'>“Dyna’r dyn oedd yn colli,” ebe <span class='it'>Roberts</span>.
Cauodd y dyrfa am dano, a synwn i ddim na
chollodd o ’i gorff a’i ened cyn haner nos.</p>

<p class='pindent'>Wedi gwel’d rhagor, a chlywed mwy, y rhai a
ferwinent eich clustie pe’r adroddwn hwynt i
chwi bob yn un ac un, tynasom tuag yn ol; ac
erbyn imi gyredd f’ystafell wely, ac edrych
arna’ fy hun yn y drych, mi dybies am foment
fod un o boenwyr <span class='it'>Roberts</span> wedi fy nilyn!
Breuddwydies lawer cyn y bore’ am lewod a
theigrod ar lun dynion. Nid wyf wedi edifaru
imi fyn’d i wel’d <span class='it'>Cairo</span> wedi’r nos; ond mae’n
amheus genyf a chwenychwn y profiad eto.</p>

<div><span class='pageno' title='101' id='Page_101'></span><h1>PENOD XVIII.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>ANTURIAETHUS.</p>

<p class='noindent'><img src='images/drop-n.jpg' style='float:left;width:8%;' alt='N'/>ID wyf wedi d’wey’d ond y nesa’ peth i
ddim eto am y merched a’r gwragedd yn
yr <span class='it'>Aifft</span>. Gwir nad wyf wedi d’we’yd ond ychydig
am neb. Ond gwn y dylase’r boneddigese
fod wedi cael y sylw cynta’ a’r sylw pena’,
am eu bod bellach yn arfer ei gael, ac, o ganlyniad,
yn ei hawlio y’mhob cylch a safle. Nid
yw cyment ag wyf wedi ei dd’we’yd am danynt
yn òd o flasus, a rhyw betruso’r wyf sut y
cymerant yr hyn fyddaf yn ei dd’we’yd am
danynt yn y benod hon. Bid fyno, rhaid ei
dirwyn i ben ar ol dechre’.</p>

<p class='pindent'>Mae’r gwragedd <span class='it'>Mahometanedd</span> oll yn
cuddio’r darn isa’ o’u gwynebe â math o hugan,
yr hwn a sicrheir y tu ol i’r pen â rhwymyn;
sicrheir ef hefyd ar ganol y talcen â darn o fetel
gloew. Y ddau lygad yn unig sydd yn y golwg,
a sylla’r rhai hyn arnoch yn felancoledd i’w
ryfeddu. Mae’r merched ieuenc yn cerdded
allan â gwyneb agored; ond gynted y prïodant,
yr hyn gymer le’n aml pan nad y’nt ond deuddeg
oed, ymneillduant y tu ol i’r llen y sonies
am dani, ac nid oes neb yn cael gwel’d eu
gwynebe mwy y tu allan i gylch uniongyrchol
y teulu. Gorchwyl go beryg’ yw syllu mwy na
mwy arnynt, yn enwedig os bydd y gwŷr yn
digwydd bod gerllaw. Mi glywes am un, oedd
a’i gywreinrwydd yn fwy na’i synwyr, fentrodd
lygadrythu’n sarhaus i wyneb un o’r gwragedd
gwyledd hyn, ac a aeth mor bell ac estyn ei law
at y gorchudd. Buasai’n well iddo beidio. Bu
raid iddo adel y wlad ar ffrwst mewn canlyniad.
Dilynid ef i bob man lle’r ele, a phrin y dïangodd
a’i fywyd ganddo ragor na siwrne. Achwynodd
ei gŵyn wrth un o gynrychiolwyr
awdurdodedig ei wlad; a chynghorodd hwnw
ef, ar ol deall yr amgylchiade, i ddychwelyd
adre’ y cyfle cynta’ gaffe. Nid gorchwyl pleserus
hyd y’nod y’<span class='it'>Nghymru</span> yw tynu gwg y
“rhyw deg” arnoch; ond yn y Dwyren y mae
yn ymgymeriad difrifol. Cuddiant eu gwynebe
rhag dyeithried er yn eu tai eu hunen, ac
y’nghanol eu pobl eu hunen.</p>

<p class='pindent'>Ce’s achlysur i fyn’d i dri o anedde’r <span class='it'>Arabied</span>—un
yn <span class='it'>Alecsandria</span>, un yn <span class='it'>Cairo</span>, ac un yn
ymyl y <span class='it'>Pyramidie</span>. Cy’myn’d i’r ddau gynta’,
yr oedd yn rhaid rhoi rhybudd mewn pryd; ac
yr oedd hyny’n anfantes i wel’d y gwreiddiol
yn ei wreiddiolder. Ond aeth fy ffrind a mine
i mewn i’r llall heb ganu’r gloch, yn syth ar ein
cyfer. Ac nid anghofiaf yr olygfa. Yr wyf
yn meddwl taw <span class='it'>Huws</span> oedd hefo mi, ac yr oedd
yn ddatguddiad i ni’n dau. Ni ddigiwch wrth
destyn y benod pan adroddaf i chwi sut yr
ymdarawsom.</p>

<p class='pindent'>’Roedd yr haul mor danbed oddiallan, a’r
goleuni mor brin oddifewn, fel y cymerodd ychydig
eiliade ini fedru gwel’d ein hamgylchoedd.
Bob yn dipyn, fel tomen ludw ar doriad gwawr,
daeth i’r golwg y ddynes hagraf a weles yn fy
nydd, heb orchudd dros ei gwyneb, ond y synedigaeth
hyotlaf yn ei llyged. A’r fath lyged!
’Ro’ent mor fawrion a chrynion a dwy soser
dê gymedrol! P’run o honom oedd wedi cael
mwya’ o ddychryn, ai hi ynte <span class='it'>Huws</span> a mine,
mae’n anodd d’wey’d. Sut bynag, pan ddeallodd
yr hen chwaer ei sefyllfa, trodd ei chefn arnom,
a gweles hi wrthi’n prysur wneud rhywbeth
â’i dwylo o gwmpas ei phen—yn debyg fel y
gweles rai o foneddigese ieuenc <span class='it'>Treorci</span>’n maldodi
eu gwallt o’r tu ol, mewn trefn i gael
allan wrth synwyr y fawd os yw’r gyrlen yn
ei lle, a’r pine ar eu gwyliadwrieth! Mi dybies
i taw ’molchi oedd y genawes, oblegid ’doedd
dim dadl nad oedd hyny’n ddyledswydd a
esgeulusid ganddi; ond gynted y gwynebodd
ni drachefn, gwelsom taw wedi bod yn gosod y
gorchudd i fyny’r oedd. A phe b’asech yn
gwel’d y ddau lygad mawr, byw, a duon rheiny
oedd yn bwrw tân dros ben y gorchudd, heb eich
bod wedi cael cip ar y wyneb yn gyflawn cyn
hyny, awn ar fy llw, pe bydde raid, y b’asech
yn d’od i’r penderfyniad ei bod yn un o’r
merched glanaf yn y byd. Ah! fel y medr y
<span class='it'>veil</span> dwyllo dyn! Yn siwr i ch’i, mae iddi ei
mantes yn y Dwyren. A pha ryfedd fod y
dych’mygol mor berffeth y’mysg y Dwyreinwyr,
pan mae’r llyged gloewen hyny sy’ fel y wenlloer
yn ’sbïo arnoch o’r tu ol i’r cwmwl yn
pregethu prydferthwch cyffredinol mor onest a
hyodl!</p>

<p class='pindent'>Garech ch’i glywed sut fu arnom yn y mwd-gaban
wrth draed y <span class='it'>Pyramidie</span>? Dïau i’r hen
wraig deimlo dïogelwch arbenig y’nghysgod y
gorchudd; ac fel milwr wedi codi gwrthglawdd
rhyngddo a’r gelyn, dechreuodd danio’n union.
Nis gwyddwn beth a dd’wede, ond barnwn wrth
ei llyged a’i hoslef ei bod yn trin ei thafod yn
erwin. Ac erbyn y cymerwch bobpeth i ystyrieth,
’doedd o ryfedd yn y byd. Dealle fy
nghyfell un gair am bob dwsin, a dyfale’r unar-ddeg
erill oddiwrth yr un hwnw. Ond bu raid
iddi yn y diwedd ymatal i gymeryd ei hanadl;
ac yn y saib byrhoedl hwnw, amcanodd <span class='it'>Huws</span>
dd’we’yd wrthi beth oedd ein neges, taw d’od i
wel’d y tŷ y daethom, ac nid ei gwel’d hi. Ac
fel prawf ymarferol o hyny, a ystyrie ’fe yn
anwrthwynebol, dangosodd iddi ddarn bychan o
arian ar ei law.</p>

<p class='pindent'>Mae’n ddrwg genyf orfod d’we’yd yn y fan
yma i’r hen dafotreg gamddeall geirie fy nghyfell,
a chamddeall cenadeth y darn arian. Hwyrach
nad oedd ei <span class='it'>Arabeg</span> cystal ag yr arfere
dybio ei fod, neu hwyrach fod y darn arian yn
<span class='it'>rhy</span> fychan; nis gwn am hyny, ond cofiaf y
canlyniade tra b’wyf byw. Cododd wythod ar
ei thôn, nes eich cyfiawnhau i gredu fod ganddi
glôch dan bob dant; a chauodd ei dyrne, gan eu
chwyfio fel pe b’ai wedi ymdrawsffurfio’n felin
wynt. ’Doedd dim posib’ cael gair i fewn ar
ei ochr. Wrth wel’d <span class='it'>Huws</span> y’methu, treieis ine
hi’n <span class='it'>Gymraeg</span>; ond och fi! yr oedd yr hen
iaith fel olew ar y tân, yn peri iddi losgi’n fwy.
Erbyn hyn, yr oedd nifer o blant wedi ymgasglu
o gwmpas y drws, a haner dwsin o
fenywod. ’Roedd yn hawdd gwel’d fod rhein
yn deall y cwbl, a rhagor, a chlebrent fel
gwydde â’u gilydd.</p>

<p class='pindent'><a id='dany'></a></p>

<div class='figcenter'>
<img src='images/i121.jpg' alt='' id='iid-0017' style='width:100%;height:auto;'/>
<p class='caption'><span class='bold'><span class='it'>DAN Y PALMWYDD.</span></span></p>
</div>

<p class='pindent'>“Gwell ini gym’ryd y goes,” meddwn wrth fy
nghyfell, yr hwn oedd wedi ei gythruddo’n fawr
am na b’ase’r ddynes yn ei ddeall yn siarad. Mi
gyfeiries tua’r drws gyda’r gair, a dilynodd ynte
mor barchus ag oedd modd. Ond hyd y’nod
wedi ini osod y <span class='it'>Sphinx</span> rhyngom â’r lle, yr
oedd ei chlôch yn ein clustie’n barhaus. Ar ol
cyredd <span class='it'>Cairo</span>, adroddasom yr helynt wrth
gyfell arall. Wedi chwerthin yn iachus am ein
trybini, trodd atom ein dau, ac ebe fe’n ddifrifol:</p>

<p class='pindent'>“Wel, ’roedd yn dda i ch’i nad oedd gŵr y
ddynes gartre’.”</p>

<p class='pindent'>“Sut f’ase pethe wed’yn?” gofynwn yn gyffrous.</p>

<p class='pindent'>“O,” ebe ynte, a’i ddifrifoldeb yn chwyddo,
“caech fedd yn y tywod am ddim, a neb i
adrodd yr helynt. Mae claddu’n y tywod dan
amgylchiade neillduol yn y ffasiwn ffordd yma
byth er amser <span class='it'>Mosus</span>, pan wnaeth o’r gymwynas
hono â’r <span class='it'>Aifftiwr</span> ’slawer dydd.”</p>

<p class='pindent'>Ein tro ni’n awr oedd chwerthin.</p>

<p class='pindent'>Ond wedi hilio’r cwbl, cawsom taw dyna
oedd ein pechod mawr—dala’r faeden heb ei
gorchudd, a chynyg arian iddi os tyne’r gorchudd
i ffwrdd eilweth, er mwyn ini gael
syllu ar ei gwyneb glân, a’i thegwch cynddiluwedd.
Dyna fel ’roedd hi wedi esbonio pethe; a
dyna lle gadawaf hi’n awr i ddawnsio ar ei
thomen ei hun.</p>

<div class='figcenter'>
<img src='images/i123.jpg' alt='' id='iid-0018' style='width:30%;height:auto;'/>
</div>

<div><span class='pageno' title='107' id='Page_107'></span><h1>PENOD XIX.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>BYD AC EGLWYS.</p>

<p class='noindent'><img src='images/drop-r.jpg' style='float:left;width:8%;' alt='R'/>YW fore’, yr o’em yn chwech mewn nifer
ar gyfer un o brif fasnachde <span class='it'>Cairo</span>, yn
barod i gychwyn i daith ag oedd wedi cael ei
threfnu’r diwrnod cynt. Yn ol y dosbarthiad
cyffredin, yr oedd y chwech yn cael eu gwneud
i fyny o bedwar bôd rhesymol a dau afresymol.
Ond fe f’ase’r sylwedydd diduedd yn
siwr o droi’r ffigyre’n ol y bore’ hwnw, a sicrhau
fod y chwech yn cael eu gwneud i fyny o ddau
fôd rhesymol a phedwar afresymol. A phan y
byddaf yn meddwl yn f’orie hamddenol am yr
hynt a’r helynt hono, yr wyf yn cael fy hun
yn gogwyddo i’r un farn ag ef. Un o’r trindod
ffrindie yr wyf wedi bod yn sôn am danynt eisoes,
a mine, dau arweinydd brodorol, a dau asyn
oedd yn cyfansoddi’r finte. Chwi allech feddwl
ein bod y’myn’d i <span class='it'>Timbuctoo</span>. <span class='it'>Jones</span> oedd y
ffrind, ac <span class='it'>Ali</span> a <span class='it'>Mustapha</span> oedd enwe’r arweinwyr
enwe arnynt o gwbl. Ond yr wyf yn cofio eu
teithi meddyliol yn dda, a chofiaf hwynt tra
bwy’ byw. <span class='it'>Ali</span> oedd bïa’r asynod, ond <span class='it'>Mahomet</span>
oedd bïa <span class='it'>Ali</span>, gorff ac ened.</p>

<p class='pindent'>Yr o’em wedi trefnu i fyn’d i ymwel’d â’r
“bazaars,” ac un o’r prif eglwysi <span class='it'>Mahometanedd</span>,
a bore’ cyfan i gael ei gyflwyno i’r gwaith.</p>

<p class='pindent'>“Dewiswch eich anifel,” ebe <span class='it'>Jones</span> yn garedig.
Yr o’wn, wedi cymeryd stoc o’r ddau’n barod, ac
wedi astudio’u pwyntie, da a drwg, yn bur dda,
dybygwn i.</p>

<p class='pindent'>“O’r gore,” meddwn, “mi gym’ra’ i at y
brawd yma;” a chyfeiries at yr un a ymddangose
i mi y diniweitiaf o’r ddau. Yr oedd
y llall yn bradychu drwg-dymer anghyffredin—yn
ffroeni ac yn sodli, yn cychwyn ac yn cilio—nes
ei bod yn beryg’ i <span class='it'>Gristion</span> sefyll yn ei
ymyl. Ond yr oedd ei frawd yn peri imi feddwl
am <span class='it'>Issachar</span>, yr hwn y d’wede’i dad am dano ei
fod fel “asyn asgyrnog yn gorwedd rhwng dau
bwn.” Yr unig symudiad a wnai oedd ysgwyd
tipyn ar ei ben mewn protest mud pan y deue
cleren neu wybedyn i ’sbïo bôn ei glust. Nid
o’wn wedi bod mor agos a hyny i asyn pedwartroed
er pan o’wn yn hogyn, ac yr oedd hen
adgofion am y gymdeithas yn gwneud imi ddyfalu
sut y cymerem at ein gilydd.</p>

<p class='pindent'>Bid fyno, wedi gwneud y dewisiad, prysurwyd
gwartholion nag y ce’s f’argyhoeddi o dwyll y
crëadur oedd danaf. Aeth yn grëadur newydd
yn y fan. Yn lle ei fod yn <span class='it'>Biwritan</span> hyfwyn
a thringar, aeth yn wrthryfelwr penboeth, a
’doedd dim posib’ ei gael i fyn’d yn ei flaen
wrth reol. Ele ar garlam wyllt un eilied, yna
fe safe’n sydyn nes d’rysu cydbwysedd y truan
oedd ar ei gefn, a’i yru ef yn ei flaen yn ddïewyllys.
Desgrifie gylche ac ongle ar y ’stryd
mor gywir a dim a welsoch mewn <span class='it'>Euclid</span>, ac yr
oedd yn ymddangos i mi’r prydie hyny fel pe’n
awyddus i wybod safle anianyddol ei gynffon.
Yr o’wn yn hollol at ei drugaredd, ac nid hir y
bum cyn d’od yn arg’oeddedig fod yn rhaid i mi
fod ar ddihun o’m pen i’m traed y diwrnod
hwnw os am fod yn groeniach. Wedi gwneud
penderfyniad o’r natur yna, yr oedd yn rhaid
glynu wrtho; a cha’nad o’wn mewn cyflwr prïodol
o ran fy meddwl i fedru gwahaniaethu
rhwng y penderfyniad a’r asyn—er fod genyf
ryw syniad amrwd fod yna berthynas gyfrin
rhyngddynt—mi dybies fod glynu wrth y naill
yn gyfystyr a glynu wrth y llall. A dyna fel
y llwyddes.</p>

<p class='pindent'>Trwy gydol yr amser, edryche <span class='it'>Ali</span>’n dawel
arnom; a phan y ’storiwn ddigon o anadl i
apelio ato, dyna dd’wede:</p>

<p class='pindent'>“Peidiwch ofni—daw ato’i hun yn union!”</p>

<p class='pindent'>A gwir a dd’wedodd. Ond pan ddaeth ato’i
hun, daeth <span class='it'>Ali</span> ato hefyd, a dechreuodd ei bastynu’n
ddidrugaredd: a dyna sy’n gwneud i mi
betruso rhwng y rhesymolion a’r afresymolion.
Sut na fase <span class='it'>Ali</span> yn ei bastynu pan oedd yr asyn
yn an’stywallt, ac nid wedi iddo edifarhau?
Ond os o’ent hwy’n deall eu gilydd, pa wahanieth?</p>

<p class='pindent'>Pan y gelles anturio edrych heibio’i ddwy-glust,
gwelwn <span class='it'>Jones</span> yn y pellder, a’i asyn ac
ynte fel pe baent wedi eu morteisio. Mi weles
yn union ei fod e’n feistr ar y sefyllfa, ac wedi
bwrw’i brentisieth er’s blynydde. O, fel y gofidiwn
na b’aswn wedi dewis yr asyn arall pan ge’s
y cyfle! Tra’r o’wn yn ffigyrol fwyta f’ewinedd
fel hyn, rhoes <span class='it'>Ali</span> bren yn fy llaw, gyda
chyfarwyddyd i chwilio am eis y crëadur:
gwnes hyny, a che’s fy hun yn ymyl pedion y
llall fel cyfri’ llyfrithen. Mi ddealles fod gogles
ar <span class='it'>Ned</span> yn y gym’dogeth hono, a bu’r wybodeth
o fantes i mi wed’yn.</p>

<p class='pindent'>Gwaith cynil oedd ymlwybro drwy’r dyrfa o
ddynion ac anifeilied a cherbyde ar hyd y
ffordd, ac mi gredes fy mod yn d’od i helbul
ragor na siwrne. Profiad dyeithr i mi oedd
bod ar gefn asyn mewn dinas yn y Dwyren—camelod
a dromedaried yn f’amgylchu yn lle
ceffyle a gwartheg, ac <span class='it'>Arabied</span> cilwgus yn lle
<span class='it'>Cymry</span> rhadlon. Ga’nad beth, ’mhen hir a
hwyr cyraeddasom y fynedfa i fewn i un o’r
“bazaars,” a roedd yn rhaid gadel y dynion a’r
asynod o’r tu allan. Nid wy’n cofio perthyn i
ba wlad neu genedl yr oedd y gynta’r aethom
iddi, ond i lygad anghyfarwydd fel ’r eiddo’ fi,
ychydig o wahanieth oedd rhyngddynt. Lleoedd
culion, hirion o’ent, yn llawn o nwydde
a dynion—mor llawn fel taw prin y gallech
weithio’ch ffordd y’mlaen gyda’r gradd lleia’ o
lwyddiant. Yr oedd yn gryn gamp i ni ein
dau dena’ i gerdded ochr-yn-ochr ambell i
getyn. Stondine bychen ar bob llaw, ar dori
gan y ’stwff gwerfchfawr a diwerfch a werthid,
y’nghyda mynedfa gul yn y canol i’ch arwen i
fewn i’r faelfa ryfeddol sy’ o’r golwg; a phan y
byddwch yn pasio dan edrych o’ch cwmpas,
daw’r gwerthwr allan o’i faelfa i’ch cyfarfod yr
un fath yn union a phry’ copyn yn d’od allan o’i
dwll i gwrdd a’i ysglyfeth. Ceid llawer yn
gweithio’u crefft y tu allan i’w siop—gwaith
ede a nodwydd o’r fath cywreiniaf; ac nid oedd
dim yn eu plesio’n fwy na gofyn cwestiyne
iddynt am y gwaith oedd yn eu dwylo. Traethent
yn hyodl mewn cymysgieth o <span class='it'>Saes’neg</span>, a
<span class='it'>Ffranceg</span>, ac <span class='it'>Arabeg</span>, am ddirgelion eu celf;
ond pwnc go anodd f’ase penderfynu pa faint o
wir a pha faint o anwir a gynwyse eu truth.
Nid yw’n bechod i <span class='it'>Fahometan</span> dwyllo dyn o
grefydd arall mewn gair a gweithred; nid wyf
yn siwr nad ystyrir ef yn rhinwedd mawr. Yr
oedd ambell un yn daer dros ben: gwthie ei
nwydde arnoch, a bron na chydie’n eich braich
i’ch llusgo i fewn, bodd neu anfodd, i’w barlwr.
<span class='it'>Iuddewon</span> a <span class='it'>Groegwyr</span> oedd y dosbarth mwya’
egr; a difyr oedd gwrando ar <span class='it'>Jones</span> yn dal pen
rheswm â hwy—yn eu tynu allan i gredu fod
ganddynt ddau gwsmer hawdd eu twyllo—ac
ar ol eu dwyn i ymyl bargen, yn ysgwyd pen,
gan dd’we’yd:</p>

<p class='pindent'>“<span class='it'>Mwsh aws!</span>” ystyr yr hyn yw. “Dim eisie!”
ac yn cerdded i ffwrdd mor ddihidio a chocosen.
Mi fydde’r crëadur cellweirus wedi myn’d yn ei
flaen weithie tra fyddwn i’n breuddwydio; a
phan y trotiwn ar ei ol, dilynid fi gan furmuron
bygythiol y gwerthwr.</p>

<p class='pindent'>“Be’ mae o’n ddeud, <span class='it'>Jones</span>?” gofynwn, ar
golli f’anadl.</p>

<p class='pindent'>“Bwrw anatheme ar eich ol, gorchymyn eich
corff i’r fwlturied, a’ch ened i’r poenwyr,” ebe’m
cyfell, gyda’r un llyfnder ag y dywede’i bader.</p>

<p class='pindent'>“Mae’n dda iddo nad o’wn yn ei ddeall,”
meddwn, “onide fe’i tanbelenwn â rhai o derme
barddonol <span class='it'>Dafydd ab Emwnt</span>, fel y gwnaeth
<span class='it'>Talhaiarn</span> â’r ’sgrech hono o <span class='it'>Billingsgate</span>.”
Chwarddodd fy ffrind yn galonog, a d’wedodd
hwyrach y cawswn gyfleusdra arall yn fuan.</p>

<p class='pindent'>“Mae eisie ffon arnaf,” ebwn yn sydyn; ac aeth
a mi at stondin hen <span class='it'>Roegwr</span> a adwaene. Rhoes
ar ddeall i hwnw fy neges, a ffwrdd a’r “coryn”
deudroed i’w gastell, gan ddwyn odd’no ffon
lathr wedi ei gwneud o groen unicorn. Enw
arall ar yr unicorn yw <span class='it'>rhinoceros</span>.</p>

<p class='pindent'>“Dyma hi,” ebe fe, a gwên fuddugoliaethus
ar ei wefus fain. “Bargen fawr—plygu fel
chwip—dim nam,” a throai’r ffon yn bob ffurf
yn y byd o flaen ein llyged.</p>

<p class='pindent'>“<span class='it'>Bekamde?</span>” ebe <span class='it'>Jones</span>; “hyny yw, Beth yw
ei phris?”</p>

<p class='pindent'>Ond cyn dweyd ei phris, parhau i dywallt
ffrydlif o eirie cymeradwyol i’r ffon a’i rhinwedde
wnai’r hen gono, nes bron a gwneud i mi
gredu taw hen ffon <span class='it'>Moses</span> ydoedd, neu ffon
<span class='it'>Aaron</span> ei frawd, a dweyd y lleia’; a pharod
o’wn i’w phrynu ar unrhyw bris.</p>

<p class='pindent'>“<span class='it'>Bekamde?</span>” ebe <span class='it'>Jones</span> eilweth, mor swrth a
phlismon.</p>

<p class='pindent'>“<span class='it'>Eshreim</span>,” ebe’r gwerthwr, gan geisio ailddechre.
Ond torodd <span class='it'>Jones</span> ar ei draws yn
ddiseremoni—</p>

<p class='pindent'>“<span class='it'>Mwsh aws</span>,” ebe fe, a ffwrdd ag e’ dan chwibanu.
Es ar ei ol, a gofynes iddo pa’m na
phrynase’r ffon.</p>

<p class='pindent'>“Am ei fod yn gofyn punt am werth coron.”
Cauodd ben y mwdwl ar unweth. Y’mhen
chwarter awr’ro’em yn pasio heibio stondin y
<span class='it'>Groegwr</span> drachefn, a dyna lle’r oedd a’r ffon yn
ei law o hyd.</p>

<p class='pindent'>“<span class='it'>Bekamde?</span>” ebe <span class='it'>Jones</span> y drydedd waith, heb
aros dim, ac mor anibynol a miliwnêr.</p>

<p class='pindent'>“<span class='it'>Arba</span>,” ebe ynte’n union; a che’s y ffon am
<span class='it'>bedwar swllt</span>! Hen eillwyr ofnadwy yw gwŷr
gwlad <span class='it'>Groeg</span>, cystal a gwŷr gwlad <span class='it'>Canaan</span> unrhyw
ddydd; ac yr oedd geirie <span class='it'>Paul</span> yn tori
bob ochr pan dd’wedodd nad oedd “gwahanieth
rhwng <span class='it'>Iuddew</span> a <span class='it'>Groegwr</span>.”</p>

<p class='pindent'>Aethom drwy’r maelfeydd <span class='it'>Tyrcedd</span>, <span class='it'>Persiedd</span>,
<span class='it'>Indiedd</span>, a <span class='it'>Melitedd</span> oll yn eu tro, a’u rhyfeddode’n
amlhau ac ymehangu bob cam o’r ffordd.
Yr oedd cyfoeth a gwychder y lle yn fy synu.
Yr oedd fy nghydymeth yn adwaen rhai o’r
maelfäwyr, ac yn ei gysgod ce’s fwrw golwg
dros rai o’r dirgelion oddifewn. Dynion caredig
o’ent oll cy’d ag y safech gyda hwy i fargeinio;
wn i ddim sut rai all’sent fod wedi i chwi droi
cefn heb brynu. Meddent ar allu nodedig i
edrych yn serchus ac i edrych yn gâs, fel y
bydde’r cymhellion. Y ffordd effeithiolaf i gael
llonydd ganddynt oedd siarad yn sarug â hwy, a
thynu croen eich talcen dros haner eich llyged.
Dyn a’ch helpo os na fedrech wneud hyny;
fe’ch blingent yn fyw. I fyny ac i lawr—i’r
dde’ a’r aswy—y’mlaen ac yn ol—a’r naill le mor
debyg i’r llall ag y gallent fod: yr oedd yn syndod
i mi sut oedd yr hogyn yn gwybod ei ffordd
cystal. O’r diwedd, ar ol troi a throsi, a chamu
a chroesi ganoedd o weithie, mi all’swn dybied,
dyma whiffyn o’r awyr agored yn disgyn ar fy
ffroene—dyna oernad asyn yn disgyn ar fy
nghlustie—dacw ddau o honynt yn sefyll yn
hamddenol yn y fan draw, a phen y naill wrth
gynffon y llall—a dacw <span class='it'>Ali</span> a <span class='it'>Mustapha</span>’n
pwyso arnynt mor hamddenol a hwythau, dan
chw’thu colofne o fwg sigarets allan o’u ffroene.
’Roedd deubeth yn peri iddynt fod hamddened—stoicieth
eu natur a’u credo, a’r wybodeth taw
wrth y dydd y cyflogid hwy.</p>

<p class='pindent'>Ffwrdd a ni drachefn. Yr oedd gwahanol
aelode’r finte yn deall eu gilydd yn well erbyn
hyn. Gadewes i <span class='it'>Jones</span> flaenori, a da i mi fu
hyny cyn nemor o amser. Cyfeiriem yn awr i’r
eglwys y sonies am dani, ac yr oedd yn rhaid
ini fyn’d drwy ganol y farchnad <span class='it'>Dyrcedd</span> os
am fyn’d yno’r ffordd agosa’. Ceir yma arwerthiant
boblogedd bob bore’, a’r dyrfa’n dew yn ’i
gilydd, ac yn rhifo’i miloedd. Yr o’em yn ei
chanol cyn ini’n brin osod ein hunen yn daclus
ar y cyfrwy.</p>

<p class='pindent'>“Cauwch cich côt, a meindiwch eich ’watch!’ ”
oedd gorchymyn <span class='it'>Jones</span> mewn llais croch, cynhyrfus.
Ceisies wneud gore’ medrwn, ond yn
fy myw y gall’swn guddio’r gadwen o’r golwg,
am nad oedd y gôt yn botymu’n ddigon isel.
Ni welsoch erioed y fath helynt, ac ni chlywsoch
erioed y fath fwstwr. Fel y d’wedes, <span class='it'>Jones</span> oedd
yr arloesydd, ac yr oedd yn gofyn iddo dreisio’i
ffordd yn llyth’renol drwy’r dyrfa—fel pe gwelech
aing y’myn’d i mewn i bren. Dilynid ef
gan <span class='it'>Mustapha</span>, yna, down ine, ac <span class='it'>Ali</span> ar f’ol.
Gwaedde’r ddau <span class='it'>Arab</span> ar ucha’u llais yn ddïatal
am i’r bobl glirio; gwaedde <span class='it'>Jones</span> c’uwch a’r
ddau: ond ce’s glywed wed’yn fy mod i wedi
myn’d i waeddi c’uwch a’r tri cyn d’od yn
rhydd o’r giwed guchiog. Gynted y cyll dyn ei
hun dan rai amgylchiade!</p>

<p class='pindent'>Sut bynag, daethom drwyddynt yn ddïogel, a
chawsom ein hunen yn fuan wrth gyntedd allanol
yr eglwys. Bu raid ini wisgo sandale am
ein traed cy’ myn’d i mewn, a gadel yr asynod
a’r arweinwyr fel o’r blaen y tu allan. Daeth
gŵr arall i’n cyfarwyddo, yr hwn a ymgyfathrache
â ni trwy arwyddion. Wedi gadel y
porth, daethom i gyntedd agored anferth, yn
yr hwn yr eistedde ac y gorwedde miloedd o
ddynion, yn dỳre ar wahan, fel dosbarthiade
mewn Ysgol Sul, ac athraw ar bob dosbarth. Yn
llaw pob un yr oedd rhôl fechan, a dealles yn
fuan taw darn o’r <span class='it'>Coran</span> oedd hwnw. Murmurent
yn haner hyglyw ar hyd yr amser, ac
yr oedd eu sŵn fel sŵn byddin o gacwn yn
llawn gwaith. Pigem ein llwybr yn ofalus ar
ol ein harweinydd—weithie’n cwmpasu, ac
weithie’n camu dros goes y naill, a dwygoes y
llall, a chorff y trydydd. Ni syfle un o honynt
gyment a bys er mwyn ini basio’n hwylusach.
Yr o’ent oll o dan belydre crasboeth haul y
canolddydd, ac ymestyne rhai ar eu hyd, fel pe
baent wedi eu llwyr orchfygu ganddo. Aethom
i fewn i’r adeilad sy’ dan dô, a chawsom ail-argraffiad
o’r un olygfa. Ce’s fy ngogleisio’n
sydyn gan rywbeth neu gilydd wrth groesi’r
ystafell hon, a throis at <span class='it'>Jones</span> am gydymdeimlad.
Nid af i wadu na ddarfu i mi chwerthin
yn uwch nag oedd yn weddus, erbyn cofio
y’mhle’r o’wn. Ga’nad beth am hyny, dyma
lais main, crynedig, yn cyredd fy nghlust:</p>

<p class='pindent'>“Er mwyn y Nefoedd, peidiwch a chwerthin,
na siarad yn uchel!”</p>

<p class='pindent'>Mi feddylies fod yno <span class='it'>Gymro</span> arall gerllaw,
ond dealles mewn pryd taw <span class='it'>Jones</span> oedd wrthi;
a rhwng y llais a’r geirie, mi lynces yr awgrym,
ac ni fum anufudd i’r datguddiad. Mae’n debyg
imi beri i rai o honynt golli eu gwers: mi ge’s
un fy hun nad anghofies mo’ni wed’yn, Erbyn
hyn, yr o’em wedi d’od at ystafell y puredigeth.
Cymeres gipdrem ar y fan, yne mi drois ar fy
sodle’n sydyn, cydies yn dỳn yn fy nhrwyn, a
gwadnes hi odd’no gynted y gallwn. Yr oedd yn
llawn bryd. Da oedd genyf hefyd gael gwared
o’r sandale. Enw’r eglwys hon oedd “Eglwys y
Brif-Ysgol,” a d’wedwyd i mi fod yno bymtheg
mil o eneidie y bore’ hwnw, yn ddynion i gyd,
heb wraig, na merch, na phlentyn yn agos i’r lle.
Cofies am Ysgolion Sul <span class='it'>Cymru</span>, ac nis gall’swn
beidio cymharu a chyferbynu.</p>

<p class='pindent'>Dyna i ch’i dro byr i fyd ac eglwys. A’r hyn
sy’n rhyfedd yw—fod yn rhaid i chwi adel yr
asynod allan cyn y cewch fyn’d i fewn i’r naill
na’r llall o honynt.</p>

<div class='figcenter'>
<img src='images/i134.jpg' alt='' id='iid-0019' style='width:30%;height:auto;'/>
</div>

<div><span class='pageno' title='118' id='Page_118'></span><h1>PENOD XX.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>AR YR AFON.</p>

<p class='noindent'><img src='images/drop-a.jpg' style='float:left;width:8%;' alt='A'/>FRED yw d’we’yd pa afon a olygir. Yr
wyf wedi sôn am dani eisoes, neu o leia’
am un o’i thafode, yn ymyl <span class='it'>Alecsandria</span>. Dyna
lle mae’n llepian <span class='it'>Môr y Canoldir</span> â’i saith tafod
yr un pryd. Yn ymyl <span class='it'>Cairo</span> y mae’n fforchogi.
Oddiyno ’mlaen i’r môr y mae’n cofleidio’r holl
wlad am bellder o chwech ugen milldir; ac y
mae rhagor na hyny o bellder rhwng ei thafode
eitha’ wedi y cyrhaeddo derfyn ei thaith. Ar
yr afon y dibyna pobl y wlad yna am gynalieth.
Pan y gorlifa ar ei hamsere, gedy swm
trwchus o fẁd ar ol yn gynysgeth i’r trigolion.
Mae hwn yn dir ac yn wrteth o’r fath ore’, a
phroffwyda gynhaua’ toreithiog. Mae’r gorlifiade
drachefn yn dibynu ar y swm o eira fydd ar
fynyddoedd <span class='it'>Abyssinia</span>. Ychydig a wydde neb
am y <span class='it'>Nile</span> yn ei chrwydriade drwy’r anialwch
hyd yn ddiweddar: ar ol iddi gyredd gwlad yr
<span class='it'>Aifft</span> y daw’n fwya’ hysbys. Hanes yr <span class='it'>Aifft</span>
yw ei hanes hithe er y dyddie boreua’; ac am
fod y wlad wedi bod mor enwog ac adnabyddus
ar hyd y canrife, felly mae hithe, yn rhinwedd
y berthynas, wedi bod yn cyfranogi o’r un
enwogrwydd. Addolir hi gan yr hen <span class='it'>Aifftied</span>,
ac addolir pob crëadur sy’n byw yn ei dyfroedd.
Coleddir teimlade eithafol tuag ati gan bawb o’r
trigolion yn ddiwahanieth; ac os mynwch i mi
dd’we’yd ambell i wir sy’ ore’ i’w gelu, mi
dd’wedaf taw nid heb beth braw yr edrychwn
ine ar yr hen ddewines bob tro y cawn gyfle,
yn enwedig fin nos wrth ole’r lloer.</p>

<p class='pindent'>Bum y’nes ati na’i glane. Croeses hi amryw
weithie dros bontydd, fychen a mawrion; a
chroeses hi mewn bade ac ar rafftie droion a
throion. Bum i fyny ar hyd-ddi yn y wlad am
rai milldiroedd. <span class='it'>Huws</span> oedd hefo mi’r diwrnod
hwnw. Cawsom afel ar fâd môr-ladronllyd yr
olwg arno ryw brydnawn, ac aethom iddo’n
fentrus dros ben; a dyna lle buom am ddwyawr
neu ragor at drugaredd dau o’r pechaduried
dua’u crwyn a mileinia’u llyged a weles mewn
breuddwyd erioed. Mae’n amheus genyf a
weles i ryw lawer o’r wlad yr aethom drwyddi,
gan fel y gwyliwn symudiade’r badwyr; ac yr
oedd colofne o fwg rhyngof a gwel’d fy nghydymeth,
yr hwn oedd wedi ’mollwng iddi cystal
ag un <span class='it'>Twrc</span>. Yr unig beth wn I i sicrwydd am
y wibdeth hono yw—ini gefnu ar y ddinas, a
mordwyo i’r wlad am gryn getyn. Mae genyf
gôf niwliog i <span class='it'>Huws</span> bwyntio â’i fys at gruglwyth
o hesg gerllaw, a murmur rhywbeth am
“<span class='it'>Moses Bach</span>.” Ce’s allan wed’yn fod traddodiad
yn d’we’yd taw dyna’r ’smotyn y daeth
merch <span class='it'>Pharo’</span> o hyd i waredwr dyfodol plant
<span class='it'>Israel</span>. Wel, ’ro’dd’no ddigon o hesg i guddio
sgoroedd o blant yr <span class='it'>Hebrëwyr</span>. Nid wyf yn
cofio dim arall o’r daith, oddieithr fy llawenydd
o gael fy nhraed ar y tir ar ei diwedd.</p>

<p class='pindent'>Ni fum erioed <span class='it'>yn</span> yr afon, ac ni fu dafn o’i
dyfroedd erioed ynof ine, trwy wybod imi. Nis
gwn p’run yw’r gwaetha’, ai yfed o honi ai
ymolchi ynddi. Mi weles erill yn gwneud pob
un o’r ddau, a ’roedd hyny’n ddigon, a mwy na
digon i mi.</p>

<p class='pindent'>Pan yn ei chroesi un diwrnod ar rafft, tynwyd
fy sylw at ddyn oedd y’myn’d trwy ddefod ei
buredigeth (dybygwn i) yr ochr ucha i ni. Yr
oedd hyd ei forddwydydd yn y dw’r, heb bilin
am dano, ac wrthi mor brysur a phe b’ase
blwyddyn wedi myn’d heibio oddiar pan y bu
wrthi ddiwedda’. Wedi i mi fod yn gwylio’r
crëadur noethlymun am bum’ munud mor fanwl
a phe bawn yn disgwyl iddo droi allan yn löwr
o <span class='it'>Abergorci</span>, ebe <span class='it'>Huws</span> wrthyf—oblegid efe
oedd hefo mi’r tro hwn eto:</p>

<p class='pindent'>“Dacw i ch’i bictiwr arall yr ochr isa’;
’drychwch arno y’ngole’r llall.”</p>

<p class='pindent'>Edryches, a dyma be’ weles. Dyn o’r un lliw
a’r llall yn y dw’r hyd at ei benlinie, a chostrel
o groen yn hongian wrth ei ochr yn geg-agored,
a thamed o flwch alcan wedi ei fylchu drosto,
tebyg i hen “dìn sa’mon” wedi ei wagio a’i
daflu i’r afon, yn ei law dde’n codi dw’r i’r gostrel.
Pan ddaethom y’nes ato, mi weles taw
“tìn sa’mon” ydoedd yn ddïos. Yr wyf wedi
gwel’d llwythi o honynt y’ngwely’r <span class='it'>Hondda</span> i
fedru eu camgymeryd y’ngwely’r <span class='it'>Nile</span>. Cyn
ini gyredd y tir, yr oedd y gŵr wedi llanw’r
gostrel a myn’d i’w ffordd. Ond yr oedd y llall
wrthi o hyd yr ochr ucha’; a myne <span class='it'>Huws</span>, pe
baem yn ddigon agos ato, y gwelem drwch o
faw yn llifo oddiwrtho ar hyd wyneb yr afon.
Nid o’wn yn synu dim at hyny; ond pan y
’chwanegodd fod y bade’n methu croesi weithie
pan fydde dau neu dri’n ymolchi’r un pryd,
oherwydd y trwch, mi weles ei bod yn bryd
imi gymeryd pinsied o halen. Yr oedd <span class='it'>Huws</span>
wedi dal y dwymyn ddychymyg sy’n y Dwyren
i radde mwy na’i gyfeillion.</p>

<p class='pindent'><a id='myfy'></a></p>

<div class='figcenter'>
<img src='images/i139.jpg' alt='' id='iid-0020' style='width:100%;height:auto;'/>
<p class='caption'><span class='bold'><span class='it'>MYFYRIO’R CORAN.</span></span></p>
</div>

<p class='pindent'>Wedi i ni fyn’d drwy ’stryd neu ddwy, dyma
fy nghyfell yn cydio’n fy mraich yn sydyn, yn
pwyntio â’i fys i ganol y ’stryd, ac yn gofyn:</p>

<p class='pindent'>“ ’Drychwch ar y dyn acw—welwch ch’i o?”</p>

<p class='pindent'>“Gwela,” meddwn; “pwy ydi o? Ai’r <span class='it'>Cedif</span>
ynte’r <span class='it'>Mullah</span>?”</p>

<p class='pindent'>“Ydach ch’i ddim yn ’i ’nabod o, mewn difri’?”
ebe <span class='it'>Huws</span>.</p>

<p class='pindent'>“Mae arna’ i ofn fod yn rhaid i mi wadu’
anrhydedd,” meddwn, gan geisio bod yn watwarus,
am y tybiwn ei fod e’n ceisio bod yn
ddigri’ ar fy nghôst i.</p>

<p class='pindent'>“Dowch hefo mi ato”—a ffwrdd ag e’, a mine
ar ei ol.</p>

<p class='pindent'>Ond nid cynt y des wyneb-yn-wyneb a’r
dyn nag yr adwaenes ef. Y gŵr oedd a’r
gostrel yn yr afon ydoedd: ond ni adewes i
<span class='it'>Huws</span> wel’d fy mod yn ei adnabod. Edrychwn
mor hurt arno a phe nad o’wn wedi ei wel’d
erioed; a llyncodd fy ffrind yr abwyd.</p>

<p class='pindent'>“Mae o’n gwerthu dïod neis iawn,” ebe fe;
“gym’rwch ch’i lasied?”</p>

<p class='pindent'>“Be’ di henw hi?” gofynes, cyn imi gau pen
y mwdwl yn gyflawn. Clywes ef y’mwmian
rhwng ei ddanedd mewn atebiad, a cheisie
f’argyhoeddi i taw d’we’yd yr enw <span class='it'>Arabeg</span> ar y
ddïod yr oedd. Cydsynies i gymeryd glasied ar
yr amod iddo ynte gymeryd un.</p>

<p class='pindent'>“O’r gore’,” ebe fe; ond gwyddwn nad oedd
yn blasu hyny. Wedi cael y stwff i’m llaw,
edryches arno—yr oedd mor dew â bwdran;
arogles ef—yr oedd fel physig dâ. Yna, mi
edryches ar <span class='it'>Huws</span>.</p>

<p class='pindent'>“Yfwch ef i fyny,” ebe fe.</p>

<p class='pindent'>“Fel mater o foesgarwch,” ebwn ine, “<span class='it'>chwi</span>
ddyle yfed iechyd da i mi’n gynta’.” Mynes ei
wel’d yn cymeryd dracht o hono; yna, heb aros
i wel’d ei wep, mi defles y corn a’i gynwys i’r
ddaear, ac ymeth a mi nerth fy nhraed i’r cyfeiriad
a gymerem yn flaenorol, yn cael fy nilyn
gan leferydd y dwfr-werthwr a chamre breision
fy nghydymeth—yr hwn ynte oedd wedi cael
ei werthu hefyd. Profodd hegle hirion <span class='it'>Huws</span>
yn gynt na’m postion byrion i, a buom ein dau’n
chwerthin ar ganol y ’stryd nes gwneud i’r
teilwried a eisteddent yn goes-groes yn ymyl
y dryse dynu eu pibelle allan oddirhwng eu
danedd, a murmur “<span class='it'>Allah!</span>” Ceisiodd <span class='it'>Huws</span>
genyf beidio adrodd y ’stori wrth y ddau
<span class='it'>Gymro</span> arall. Addewes ine ar yr amod iddo
gyfadde’ taw c’uwch cwd a ffetan. Ac aeth yn
fargen.</p>

<p class='pindent'>Er imi wneud amod â mi fy hun na sangwn
mwyach ar ysgraff i blesio undyn, mi anghofies
y cwbl pan ofynodd <span class='it'>Huws</span> imi brydnawn arall
os d’own i wel’d y <span class='it'>Nilometer</span>. Cyn imi gael
amser i ofyn beth oedd hwnw, yr oedd fy nhraed
ar y plancie.</p>

<p class='pindent'>Fuoch ch’i ar rafft rywdro? Os naddo, ni
raid i chwi chwenychu’r profiad. Y peth
tebyca’ weles iddo yn y wlad hon oedd busnes
y barile dros afon <span class='it'>Teifi</span> y’nghym’dogeth <span class='it'>Rhydybont</span>.
Ond pe b’ai’n fater o ddewis rhwng y
ddau, yr ola’ gele’n fôt i heb betruso, fel y
mwya’ teilwng o ymddiriedeth. Tybiwch am
ddwsin o ’styllod hirion a phreiffion wedi eu
sicrhau wrth eu gilydd—a dwsin erill o’r un
ysgol wedi eu gosod ar groes, a’u sicrhau wrth
eu gilydd ac wrth y rhai cynta’. Dyna’r ysgraff.
Ond tybiwch ei bod, oherwydd oedran
ac esgeulusdra, wedi magu mwswg’ a phob anialwch
dros ei gwyneb a rhwng y rhigole, nes ei
bod yn beryg’ i chwi sefyll arni, ac yn anymunol
i chwi feddwl eistedd arni. Tybiwch eto
taw swyddogion y bâd agored hwn oedd dau
<span class='it'>Arab</span> o faintioli cawredd, y rhai, gyda chymorth
dau bolyn hir, a hwylysent ei symudiade—ac
weithie a’i anhwylysent. Ac ychwanegwch
at hyn oll fod yna dipyn o chwyrnlif tua
chanol yr afon, yr hyn bare i’r bâd a’i breswylyddion
gael ymosodiad o’r bendro: yr wyf yn
dra sicr y caf eich cydymdeimlad y’nhroion
yr yrfa hon. Yn ystod y mis cyfa’ y bum ar
y môr, wrth fyn’d a dychwelyd, ni theimles y
gogwydd lleia’ o selni’r môr, ar dywydd teg na
garw; ond pe gofynech imi pa bryd y bum
agosaf iddo, atebwn taw ar y rafft yn croesi’r
<span class='it'>Nile</span> y’ninas enwog <span class='it'>Cairo</span>.</p>

<p class='pindent'>Mi sonies am y <span class='it'>Nilometer</span> megis rhwng cromfache,
a hwyrach fod cywreinrwydd rhywun
wedi cael ei gyffroi, a’i ddychymyg wedi myn’d
i grwydro. Yr wyf yn cofio imi grybwyll yr
enw’n ddamweiniol mewn cwmni, pan geisiwyd
genyf adrodd ychydig o’m helyntion, ac i un
cyfell oedd yn gwrando’n safn-agored ofyn
y’niniweidrwydd ei galon:</p>

<p class='pindent'>“Sut grëadur oedd hwnw, deudwch? Oedd
o’n debyg i’r crocodil?”</p>

<p class='pindent'>’Roedd o wedi credu’n siwr taw un o breswylwyr
rheibus yr afon oedd y <span class='it'>Nilometer</span>, ac yn
anfoddlon i mi ei basio heibio mor ddisylw,
heb roi desgrifiad llawn o’i ’sgerbydeth a’i arferion.
I ochel unrhyw amryfusedd tebyg, mi
dd’wedaf ar unweth taw offeryn i fesur uchder
yr afon ydyw. Onid yw ei enw’n egluro’i bwrpas?
Y mae i’w gael ar ynys fechan y’nghanol
yr afon, ac ar ben ucha’r ynys, ar dwyn sy’ a
pheth o hono’n naturiol, a pheth yn gelfyddydol.
Mae tŵr wedi ei godi yn y fan yma, ond
y mae’n ddigon isel i chwi fedru edrych i lawr
iddo. Wedi i’ch llyged ymgydnabyddu â’r
t’w’llwch, chwi welwch ddyfroedd yr afon yn y
gwaelod pell, a phren hir yn codi ’fyny’n syth
o’r gwaelod, a marcie arno bob hyn-a-hyn.
Cyrhaedda’r pren hyd at ene’r tŵr. Yn ol y
marcie y mesurir uchder y dw’r. Am y rhan
fwya’ o’r flwyddyn, ni ŵyr am y codiad lleia’;
ond fel mae amser y gorlifiade’n agosâu, ymofynir
â’r <span class='it'>Nilometer</span> yn fynych, ac os ceir
arwyddion myn’d tuag i fyny yn y dw’r, clywir
sŵn llawenydd a gwaith trwy’r holl wlad.
Tebyg taw cynllun cyffelyb oedd ganddynt yn
amser y <span class='it'>Pharöed</span>. Mae pobpeth yn yr <span class='it'>Aifft</span>
naill ai yn “hen bowdwr” neu’n “newydd
fflam!” Sicrhaodd <span class='it'>Huws</span> i mi fod hwn er
dyddie <span class='it'>Pharo Neco</span>! Hwyrach hyny, ond
rhedeg at y bocs halen wnes i.</p>

<div class='figcenter'>
<img src='images/i144.jpg' alt='' id='iid-0021' style='width:25%;height:auto;'/>
</div>

<div><span class='pageno' title='126' id='Page_126'></span><h1>PENOD XXI.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>LLE BU’R MAB BYCHAN.</p>

<p class='noindent'><img src='images/drop-h.jpg' style='float:left;width:8%;' alt='H'/>YNY yw, lle bu’r Mab Bychan yn ol
traddodiad. Traethu am f’ymweliad â’r
mane hyny yw baich y benod hon.</p>

<p class='pindent'>Hen Eglwys y <span class='it'>Coptied</span> oedd un o’r mane
’rwyf yn sôn am danynt.</p>

<p class='pindent'>D’wedwyd wrthyf fod y bobl hyn y’mysg
hen frodorion yr <span class='it'>Aifft</span>, o’r rhai oedd yn addoli
un <span class='sc'>Duw</span>. Yr enw arnynt unweth oedd <span class='it'>Monophistied</span>—enw
sy’n myn’d y’mhell i brofi nad
o’ent yn credu mewn aml-dduwieth. Tua dechre’re’r
ail ganrif, unwyd hwy âg eglwys arall oedd
yn dal golygiade tebyg ar Berson <span class='sc'>Crist</span>; a
dyna’r pryd y daethant i gael eu galw’n <span class='it'>Coptied</span>.
Gyda llaw, onid <span class='it'>Coptied</span> yw’r aelode hyny sydd
ar gynghore addysgol y dyddie hyn y’<span class='it'>Nghymru</span>,
y rhai nad ydynt wedi eu dewis yn uniongyrchol
gan lais y werin? Hwyrach y bydd
gwybod y naill yn help i gofio’r llall. Mae’r
Eglwys <span class='it'>Goptedd</span> yn <span class='it'>Cairo</span> mewn cyflwr isel a
dilewyrch iawn. Mae ei hoffeiried mor anwybodus
a’r bobl, a dygir ei gwasaneth y’mlaen
yn yr hen iaith <span class='it'>Gopteg</span>, yr hon nid oes neb yn
ei deall. Mae’r <span class='it'>Coptied</span> yn cyfri’ eu hunen yn
<span class='it'>Grist’nogion</span>, ac y mae marc y Groes ar arddwrn
pob un o honynft. Mi a’i gweles ar lïaws o
arddyrne. Y mae wedi bod o fantes iddynft
weithie, ac o anfantes droion. Ond y maent yn
glynu’n rhyfedd wrfth eu heglwys, a hawliant
berthynas â <span class='it'>Christ’nogion</span> pob gwlad. Nid oes
cyfafchrach rhwng y <span class='it'>Mahometanied</span> â hwy, ac
nid ä’r un <span class='it'>Mahometan</span> selog yn agos i’w hanedde
ar gyfri’n y byd. Trigant mewn darn o’r
hen ddinas, yn drefedigeth anibynol; ac y mae’r
darn hwnw yn cael ei roi i fyny’n hollol iddynft
hwy, i bob pwrpas ymarferol. Wedi clywed
â’m clustie sôn am danynt, yr o’wn yn egru am
gyfle i ymwel’d â hwy.</p>

<p class='pindent'>Awyddwn yn enwedig i gael cip ar yr hen
adeilad, petawn yn gorfod gadel lleoedd erill ar
ol. Mi gês berswâd ar Huws i dd’od hefo mi
ryw brydnawn, ar yr amod imi roi cyflenwad
iddo o dybaco’r Hen Wlad. Cerddasom yn
galed am hir ffordd ac amser, ac nid oedd
pethe’n gwella o gwbl wrth fyn’d y’mlaen.
O’r diwedd, daethom at borth henafol, yn ymyl
pa un yr eistedde dau gardotyn o’r fath druenusa’u
cyflwr. Yr o’wn wedi eu harogli
y’mhell cyn d’od atynt, a <span class='it'>Huws</span> roes esboniad
imi ar y tawch. Bron nad allech ei wel’d. Y
syndod mwya’ i mi oedd sut na b’asent wedi
cael eu cario i ffwrdd i fynwes rhywun neu
gilydd gan y dyrfa o bryfed oedd mor ofalus o
honynt. Aethom drwy’r porth dan wasgu’n
trwyne, a bu mwg myglys fy nghyfell o fendith
fawr i ni. Cynygies brynu pibell arall
iddo, fel y galle ddefnyddio’r ddwy’r un pryd;
ond gohirio’r peth a wnaeth y tro hwnw.</p>

<p class='pindent'>Wedi myn’d drwy’r porth, yr o’em y’nhiriogeth
y <span class='it'>Coptied</span>; a bum yn hir dan yr argraff
nad oedd neb yn byw yno. Tai uchel, heb ffenestri
iddynt amgen na thylle bychen ’sgwâr
hwnt ac yma, nes gwneud ini dybied taw cu
cefne oedd ar y ’stryd hono, a taw ’stryd arall
oedd yn cael y fraint o wel’d eu gwynebe. Yr
oedd golwg felancoledd arswyddus ar bob peth,
ac nid oedd sŵn dieithr ein hesgidie ar y palmant
cerig yn ychwanegu dim at sirioldeb y
gymdogeth. Bob yn dipyn daethom i olwg yr
hen eglwys; ac o gwmpas i hon yn unig yr oedd
pob gronyn o fywyd oedd yn y lle wedi ymgasglu.
Yr oedd yma ’beitu haner dwsin o ferched, a
chynifer a hyny o gŵn, crwt neu ddau, a nifer
a’mhenodol o fegeried. Y peth cynta’ wnaethant
oll, oddigerth y cŵn, wedi iddynt ein gwel’d,
oedd dangos llun y Groes ar eu garddyrne, i’n
hadgofio o’r berthynas, ac i’n rhybuddio y disgwylient
i ni eu cofio’n sylweddol cy’ myn’d
odd’no. Iddynt hwy, nid oes ond <span class='it'>Crist’nogion</span>
a <span class='it'>Mahometanied</span> yn y byd; gwyddent taw nid
dilynwyr y gau broffwyd o’em, rhaid felly ein
bod yn ddysgyblion y proffwyd o <span class='it'>Nazareth</span> fel
hwythe.</p>

<p class='pindent'>Os oedd y tai’n uchel, yr oedd yr eglwys yn
ddigon isel. Yr oedd yn rhaid disgyn i fyn’d
at ei phorth allanol; ac yn y fan hono daeth
tamed o ddynolieth i’n cyfarfod, a thamed o
<span class='it'>Saesneg</span> ar ei dafod. Prin y gallem ei wel’d gan
fychaned oedd, a th’wlled y lle. Dan ei arweiniad
aethom i fewn. Cydiodd mewn darn o
lafrwyn, tebyg i ganwyll frwyn y dyddie gynt;
goleuodd hi mewn canwyll oedd yn ole’n barod,
ac archodd ni i’w ddilyn. Nid oedd fawr o
wahanieth rhwng ei “seis” ef a “seis” y llafrwyn.
<span class='it'>Huws</span> bïa’r sylw yna. Cawsom ein
hunen mewn ystafell tebyg i gapel—a digon
anhebyg hefyd—yn llawn cornele, heb fainc i
eistedd arni, a’r t’w’llwch yn herio’r dwsin
canwylle oedd yno’n esgus goleuo, i feiddio
cyffwrdd âg e’. Yr oedd yno banele cywren tu
hwnt, a cherflunie arnynt yn gosod allan ryw
drafodeth Feibledd. Ceisie’r crwt dd’we’yd
wrthym mewn <span class='it'>Saesneg</span> tebyg i <span class='it'>Saesneg</span> gwaelod
Sir <span class='it'>Benfro</span>, beth oedd y llunie; ond trwy fod
<span class='it'>Huws</span> o Sir <span class='it'>Gynarfon</span>, a mine o <span class='it'>Feirion</span>, nid
o’em fawr callach o’i ddehongliad. Tremies
drwy’r t’w’llwch, a gweles fath o gangell a desc
o’r naill ochr; tybies taw rhan yr offeiriad oedd
yn y fan hono, ac ni chenfigenwn wrtho.</p>

<p class='pindent'>Yr o’wn wedi meddwl yn sicr nad oedd modd
myn’d yn îs, ond wele’r gŵr bach yn disgyn
drachefn dros risie cerig, gryn ddwsin o honynt,
a nine wrth ei sodle, nes y cawsom ein hunen
mewn ystafell eang arall, a thyrfa o bileri
trwchus yn dal ei nenfwd i fyny. Nid oedd
yma na phanele, na changell, na dim o’r cyfryw;
ond yr oedd yma gelloedd bychen agored yn
erbyn y murie. Safasom yn ymyl un o honynt,
a thybies fod gŵr y ganwyll frwyn yn d’we’yd
rhywbeth gyda mwy o bwysles nag arfer.</p>

<p class='pindent'>“Be’ mae o’n ddeud, <span class='it'>Huws</span>?” meddwn.</p>

<p class='pindent'>“O, deud mae o mai dyma’r lle y bu’r Mab
Bychan yn ymguddio, gyda’i dad a’i fam, tra
bu’n aros yn yr <span class='it'>Aifft</span>.”</p>

<p class='pindent'>Mi apelies at yr arweinydd, rhag ofn fod
<span class='it'>Huws</span> rhwng difri’ a chware’, fel y bydde
weithie; a gwnes i hwnw fyn’d dros y ’stori
wed’yn yn arafach. Ce’s fod fy ffrind yn
d’we’yd y gwir, p’run bynag a oedd y crwt
yn d’we’yd y gwir neu beidio. Nid es i holi,
na manylu, na chysoni, na dim: yr o’wn yn
y teimlad i dderbyn y ’stori fel gwirionedd.
Yr oedd <span class='it'>Matthew</span> wedi d’we’yd am fföedigeth y
Mab Bychan a’i rïeni i’r <span class='it'>Aifft</span>, ac yr oedd yr
hen eglwys yn ymddangos o leia’n ddwy fil o
flynydde mewn oedran: pa’m lai na all’se pethe
fel hyn fod? Yr o’wn wedi myn’d i ganol yr
amgylchiade fel yma dros fy mhen, a bu raid i
<span class='it'>Huws</span> ddihuno tipyn arno’i hun cyn iddo
lwyddo i’m dihuno i. Pe cawswn lonydd, yno y
b’aswn; yr oedd y ’stori wedi fy swyno gyment.
Nid wyf yn siwr nad wy’n ei chredu byth.</p>

<p class='pindent'>Ar ol d’od i fyny drachefn o fysg y tanddaearolion
bethe, yr oedd y lle’n llawn o
ferched yn dangos eu garddyrne a’u dwylo. Yn
yr Eglwys <span class='it'>Fahometanedd</span> y dydd o’r blaen,
’doedd dim ond dynion i’w gwel’d; yn yr Eglwys
<span class='it'>Goptedd</span> heddyw, ’does dim ond merched
a phlant i’w gwel’d. Nid yw rhein yn gwisgo
gorchudd dros dri chwarter eu gwynebe fel
merched <span class='it'>Mahomet</span>, ac y maent o bryd a gwedd
dymunol iawn. Haere <span class='it'>Huws</span> taw hwy oedd y
merched tlysa’n y byd. Yr o’wn yn synu at
egni’r llanc, oblegid ’doedd yno neb yn haeru
i’r gwrthwyneb. Ond mae’n amheus genyf a
fydde rhywun y’ <span class='it'>Mangor</span> yn blasu’r athrawieth
yna. Yr oedd y mynediad i mewn yn rhad,
ond yr oedd y mynediad allan trwy dalu. Nis
gall’swn lai na theimlo echryd yn gwisgo drosof
wrth edrych ar y tai drachefn. Yr o’ent mor
debyg i hen gewri wedi tynu eu llyged allan.
Yr oedd y ddau <span class='it'>Lazarus</span> yn ymyl y porth o
hyd, a’r pryfed heb fyn’d a nhw. Dilynwyd ni
gan y cŵn a’r begeried erill hyd at y porth
allanol, a da oedd genym gael gwared o’r gelach
ddig’wilydd.</p>

<p class='pindent'>Dro arall, aeth <span class='it'>Jones</span> â mi i ben fy helynt
i rywle,—rhywle nad oes genyf fawr o gyfri’
i’w roi am dano. Yr wyf yn cofio ini gymeryd
trên, ond nid yn yr orsaf y de’s iddi o <span class='it'>Alecsandria</span>.
Aeth y trên â ni drwy amryw orsafe, a
heibio golygfeydd oedd a mwy o’r Dwyren yn
perthyn iddynt na dim a weles. Wedi teithio
’beitu pymtheg milldir wrth fesur ffansi, disgynasom,
a cherddasom eilwaith ’beitu milldir
ar hyd ffordd oedd a’i magwyrydd yn goed
blode a ffrwythe, a’i hawyr yn bersawr hyfryd.
Nid oedd ond ychydig dai’n y golwg, ac yr oedd
y wlad yn fflat fel eich llaw.</p>

<p class='pindent'>“Wel, <span class='it'>Jones</span>,” meddwn, “gyda phob dyledus
barch i’ch pwyll a’ch amynedd, yr wyf o’r farn ei
bod yn llawn bryd i chwi ddatguddio cyfrinach
y lle hwn i mi.”</p>

<p class='pindent'>“O’r gore’,” ebe <span class='it'>Jones</span>; ac heb ragor o ymdroi,
d’wedodd wrthyf enw’r lle ar hyn o bryd.
Pe cynygiech ganpunt imi am gofio hwnw,
byddech yn eitha’ dïogel; ond pan y chwanegodd
taw’r hen <span class='it'>Heliopolis</span> ydoedd, a dinas <span class='it'>On</span>
cyn hyny, teimlwn fel pe bawn ar wastad
<span class='it'>Tywi</span>’n union. Meddienes y lle ar unweth. A
dyma lle cafodd <span class='it'>Joseph</span> ei wraig! Lle’r oedd
tŷ <span class='it'>Potiphera’</span>, ei dady’nghyfreth, ’sgwn i? A
fu <span class='it'>Asnath</span> yn cerdded y ffordd hon pan yn
ferch ifanc, tybed? Dyma ddarn hirfen, uchel,
yn codi o ’mlaen yn syth a sydyn, tebyg i nodwydd
<span class='it'>Cleopatra</span>, yn llawn saetheirie, heb le i
chwi roi eich ewin rhyngddynt.</p>

<p class='pindent'>“Dyma’r unig weddillyn sy’n aros o’r hen
amser y ffordd yma,” ebe’m cyfell. “Tyhir ei
fod yn dair mil o flynydde mewn oedran.”</p>

<p class='pindent'>“Os felly,” meddwn, wrthyf fy hun yn fwy
nag wrth <span class='it'>Jones</span>, “bu <span class='it'>Moses</span>, a <span class='it'>Joseph</span>, ac <span class='it'>Abr’am</span>
yn syllu ar hwn!”</p>

<p class='pindent'>Troisom yn ol i gyfeiriad arall, ac wedi
myn’d i mewn i lecyn cysgodol o’r neilldu,
cyfeiriwyd fy sylw at hen bren oedd yn ymddangos
yn rhy grin i sefyll ar ei draed. Yr
oedd yn ganghenog a llydanfrig, a dyge olion
toriade â chyllill drosto ’mhob man, hyd y’nod
i’w gangen ucha’. Barnwn fod pob llythyren
y’mhob gwyddor ar ei foncyff, ac yn fuan
chwaneges ine f’eiddo at y llïaws.</p>

<p class='pindent'>“Be ’di hwn, <span class='it'>Jones</span>?” meddwn.</p>

<p class='pindent'>“Hen bren y d’wed traddodiad am dano ddarfod
i’r Mab Bychan a’i rïeni lechu dan ei gysgod
ar eu ffordd i’r <span class='it'>Aifft</span>,” ebe <span class='it'>Jones</span>, sobred a
mwnc.</p>

<p class='pindent'>Yn rhyfedd iawn, meddianwyd fi’n union gan
deimlade tebyg i’r rhai a ddaethant drosof yn
yr hen eglwys ddiwrnod neu ddau cyn hyny.
Y Mab Bychan eto? A fu ynte’r ffordd hon?
Ar ol teithio mor bell, ai tybed iddo grïo gan
flinder dan y goeden, fel rhyw blentyn arall?
Pa gân a gane <span class='it'>Mair</span> wrth geisio’i lonyddu dan
y sêr? A pha sawl angel oedd y’mhob seren
yn edrych arno?</p>

<p class='pindent'>Pan dd’es ataf fy hun o’r tir pell hwn, dyna
lle’r oedd <span class='it'>Jones</span> ar ben y pren yn pocedu’r brige.
Es ine’n hy’ ar y rhisgl wed’yn. Mae’r brige a’r
rhisgl y’<span class='it'>Nhreorci</span> bellach er’s dros dair blynedd.</p>

<div class='figcenter'>
<img src='images/i152.jpg' alt='' id='iid-0022' style='width:30%;height:auto;'/>
</div>

<div><span class='pageno' title='134' id='Page_134'></span><h1>PENOD XXII.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>AR FIN YR ANIALWCH.</p>

<p class='noindent'><img src='images/drop-i.jpg' style='float:left;width:5%;' alt='I'/>’R rhan fwya’ o bobl y Gorllewin, mae’r <span class='it'>Aifft</span>
yn gyfystyr â dau beth, a deubeth yn unig—y
<span class='it'>Nile</span> a’r <span class='it'>Pyramidie</span>. Ac nid y’nt y’mhell
o’u lle. Yr wyf wedi cysegru penod i’r blaena’;
beth pe bawn yn cyflwyno darn o hon i’r ola’?</p>

<p class='pindent'>Ni fydde’r hanes y peth y dyle fod heb
ynddo gyfeiriad at y <span class='it'>Pyramidie</span>. Pwy sy’ heb
glywed sôn am danynt? Pwy sy’ heb wel’d eu
llunie? A phwy sy’ heb dybied ei fod yn gwybod
y cwbl yn eu cylch? Ond dyna sy’n òd——y
blynydde diwedda’ mae henafiaethwyr wedi
d’od o hyd i ben llinyn eu hanes. Os oes
rhywun yn gwybod mwy am danynt na neb
arall sy’n fyw, dyn o’r enw <span class='it'>Petrie</span> yw hwnw.
Efe gafodd afel ar y fynedfa i’r ’stafelloedd
sy’n y <span class='it'>Pyramid</span> mwya’, ac efe sy’ wedi
bod yn darllen ei eis a’i ddeint er mwyn
d’od o hyd i’w oedran. Ac eto dywed <span class='it'>Petrie</span>
nad yw efe wedi meistroli hyd y’nod y wyddor
o honynt! Maent wedi herio gwybodeth a
dychymyg dyn am filoedd o flynydde, a synwn
i ddim na pharant i’w herio am filoedd o flynydde
i dd’od.</p>

<p class='pindent'>Ond mi adwaenwn ambell un ddigwyddodd
dreulio dam diwrnod yn eu golwg, ac a ddaeth
adre’ i <span class='it'>Gymru</span> a’r <span class='it'>Pyramidie</span> ar ei fenydd!
’Doedd dim na wydde am danynt. Hwyrach y
syne llawer cynulleidfa pe gwydde leied ŵyr
y darlithydd trwy sylwadeth bersonol am y
pethe y sieryd mor wych a thafod-lithrig am
danynt. Nid yw y sylw yna’n ysgubol, ond y
mae’n cynwys nifer fwy nag a feddyliech. Mi
glywes ragor na siwrne gan ffrindie yn <span class='it'>Cairo</span>,
taw yn y tŷ lle’r arosent y treulie dau ŵr
enwog allaswn enwi, eu hamser c’yd ag y buont
yn y ddinas. Nid oedd y ddau yno’r un pryd;
ond yr oedd mor anodd codi’r ddau allan o’r tŷ
ag oedd i godi’r tŷ dros eu pene. Hwyrach
yn fwy anodd. A thaere’r ffrindie dd’wedent
y gyfrinach wrthyf, taw ofn oedd yn eu caethiwo
felly! Pan yn gwrando arnynt ar lwyfan
y ddarlith, hawdd fydde madde i chwi am
dybied taw hwy ddarganfyddodd y wlad! Tir
cynil yw hwn i gerdded drosto, a rhag ofn
ffrwydriade, gwell i mi ymgilio.</p>

<p class='pindent'>Cystal i chwi dd’we’yd eich bod wedi bod yn
<span class='it'>Llunden</span> heb wel’d <span class='it'>St. Paul’s</span>, neu yn <span class='it'>Llanberis</span>
heb wel’d y <span class='it'>Wyddfa</span>, a d’we’yd eich bod wedi
bod yn yr <span class='it'>Aifft</span> heb wel’d y <span class='it'>Pyramidie</span>. Felly,
mi benderfynes y b’aswn yn treulio peth amser
ar fin yr anialwch, lle maent yn sefyll, a’r
<span class='it'>Sphinx</span> yn warcheidwad drostynt.</p>

<p class='pindent'>Pwy ddaw hefo mi? Nid am nad all’swn
fyn’d fy hun, tae fater am hyny; ond cwmni
gwael i ddyn mewn lle dieithr yw ei gysgod.
Peth arall, nid o’wn am osod fy hun at drugarredd
yr <span class='it'>Arabied</span> lladronllyd a heidient y lle yn
enw arweinwyr, rhag ofn yr ystripid fi o
gyment ag a feddwn, y dygid fi i’r anialwch
ar gefn dromedari, ac y gwerthid fi’n gaethwas
yn un o farchnadoedd y <span class='it'>Sahara</span>! Bum yn
darllen llyfre <span class='it'>Mayne Reid</span> ’stalwm, pan oedd
corff a meddwl dipyn yn a’mrwd; ac un o’r
pethe rhyfedda’ i mi oedd, fod y darlleniade
hyny y’mynu d’od i’r wyneb ar ol dros ddeng
mlynedd ar hugen o fedd.</p>

<p class='pindent'>Bid fyno, heb ragor o ymdroi, gwnaeth <span class='it'>Jones</span>
ei feddwl i fyny i dd’od gyda mi; ac ar ol derbyn
caniatad ei feistr, ni chym’rodd hyny ragor
o amser nag a f’asech yn gym’ryd i rifo bysedd
eich dwylo. ’Doedd dim posib’ gwneud heb
<span class='it'>Ali</span> chwaith. Yr oedd yn rhaid ini wrtho’n
bena’ fel amddiffyniad rhag beiddgarwch poenus
y brodorion: ac er fod <span class='it'>Jones</span> yn gwybod mwy
o <span class='it'>Arabeg</span> na mi, nid oedd yn gwybod cyment ag
<span class='it'>Ali</span>. O ganlyniad, yr oedd yn rhaid ini wrtho
fel dehonglydd hefyd.</p>

<p class='pindent'><a id='darn'></a></p>

<div class='figcenter'>
<img src='images/i157.jpg' alt='' id='iid-0023' style='width:75%;height:auto;'/>
<p class='caption'><span class='bold'><span class='it'>DARN O’R BAZAAR.</span></span></p>
</div>

<p class='pindent'>Mae’r cerbyde trydanol y’myn’d a chwi bron
at draed y <span class='it'>Pyramidie</span>. Onid oes yma gymysgfa
ryfedd? Bron nad aech ar eich llw fod y
cymysg-bla gynt heb fyn’d o’r wlad byth!
Taith ardderchog y w hon! Allan o’r dre’,
drwy’r maesdrefi cywreinia’, lle mae mẁd-gaban
y llafurwr a phalasdy’r pendefig yn edrych i
wynebe’u gilydd—i ganol y wlad, lle mae gwastadedde
llwydwyn a gerddi sychedig yn disgwyl
am gynhyrfiad y dw’r. Rhed y cerbyde bob
cam fin-fin â’r brif-ffordd, ac yma drachefn y
cewch y golygfeydd dieithraf. Sgoroedd o
gamelod yn dilyn eu gilydd yn un llinyn—rhai
yn llwythog o feichie, ac erill heb ond y
gyrwr yn eistedd ar yr hwmp. Crëadur cyfrwys
yw’r camel. Os gosodir swm mawr o gelfi
ar ei gefn, ai tybied yr ydych y caria efe fôd
dynol gyda hyny? Na thwyller chwi. Mae
camelod at gario celfi i’w cael, a chamelod at gario
dynion; ond arall yw gogoniant y naill, ac arall
yw gogoniant y llall. Mae camel y celfi yn
gwybod ei fusnes i drwch y blewyn; ac os
meiddia’r gyrwr ymguddio y’mysg y dodrefn
fry, buan y ca ei hun y’nghanol y llwch obry.
Mi weles olygfa felly wrth basio’r bore’ hwnw.
Tybies i fod y dyn wedi ei anafu’n dost, os nad
wedi ei ladd; ond ce’s brawf i’r gwrthwyneb
heb aros yn hir. Rhwng ei flagardieth ef a
difyrwch trystiog y finte, ’roedd yno Eisteddfod!</p>

<p class='pindent'>Y’nes y’mlaen, mi glywes ddyn a dynes yn
ffraeo mewn gardd, ac yr oedd y ddau’n bur
gyfartal yn y gystadleueth. Ni ddeallwn eu
geirie, ond deallwn eu symudiade, y rhai o’ent
debyg i symudiade pobl y ffordd hon pan wedi
ymgolli’n eu pwnc. Cymere fy nghyd-deithwyr
ddyddordeb mawr yn yr helynt, a chalonogent
y ddynes â bloeddiade a churo dwylo. Ai tybed
i ffrae gynta’r byd gymeryd lle mewn gardd?
Ai rhwng dyn a dynes y hu hono? Os gwn
i a fynodd <span class='it'>Adda</span> ac <span class='it'>Efa</span> hi allan ar ol gadel
<span class='it'>Eden</span>? P’run o’r ddau ga’dd y gair ola’ tybed?
Mi wn i ’sgrechfeydd y ddynes hon ein dilyn
am bellder wedi iddi hi a’i <span class='it'>Hadda</span> fyn’d o’r
golwg. Onid oes rhyw feddylie diddeddf yn
tramwy drwy’r galon weithie?</p>

<p class='pindent'>Yr o’em y’nghysgod y <span class='it'>Pyramidie</span> o hyd.
Tyfent arnom fel y nesem atynt, ac ymddangosent
i mi fel pe blotient y ffurfafen i’r cyfeiriad
hwnw allan o’r golwg. Ar ol cydredeg
am yn agos filldir â’r darn prydfertha o’r ffordd,
a choed talion y palmwydd yn tyfu bob ochr
iddi o fewn pellder mesuredig i’w gilydd, cyraeddasom
yr orsaf. Yr oedd y gwres yn fawr,
ond nid yn llethol. Rhuthrwyd i gael tamed
o fwyd cyn troedio’r tywod, ond yr oedd yno
erill can newynog a nine. Ni weles gynifer
o glêr yr un pryd erioed yn fy mywyd. A’r
fath glêr! Prin y gwelech y plât, heb sôn am
y bwyd arno. Dilynent y tamed i’r gene, ac yr
oedd ambell un yno o’i flaen. Nid wyf am
wadu na lynces o honynt y pymtheng munud
hwnw ddigon i ffurfio gwladfa gysurus. Yr
oedd eu sŵn yn boddi’r siarad, a phrysurasom
ymaith ar ol talu am y clêr.</p>

<p class='pindent'>Yr o’em yn y tywod er’s meityn; ac yr oedd
mor sych, a meddal, a thrwchus, nes gwneud
cerdded drosto’n gryn dasg. O’r diwedd, dyma
ni yn sefyll o flaen y mwya’ o’r <span class='it'>Pyramidie</span>—<span class='it'>Cheops</span>
wrth ei enw. Paham y gelwir ef felly,
nis gwn, os nad dyna enw’r dyn a’i cododd.
Mae ’beitu haner dwsin o honynt yn sefyll heb
fod y’mhell oddiwrth eu gilydd. Gorchuddiant
arwynebedd mawr o dir cydrhyngddynt; ac o’r
gwaelod i fyny meinhânt yn raddol, nes fod y
pwynt ucha’n ymddangos fel llygad aderyn.
Gwneir hwy i fyny o gerig hirion a phreiffion,
wedi eu trefnu’n risie, y rhai oedd yn gofyn
tipyn o hŷd mewn coes i’w cwmpasu. Yr oedd
ochre’r hen ffrind <span class='it'>Cheops</span> yn frith o deithwyr ar
eu ffordd i fyny ac ar eu ffordd i lawr, ac <span class='it'>Arabied</span>
cyflogedig yn eu helpu. Efe oedd yr unig
un a ddringid i’w ben hyd y diwrnod yr o’wn i
yno. Bid siwr, yr oedd <span class='it'>Jones</span> wedi bod yma
droion, ac edryche o’i gwmpas yn ddifater tra’r
o’wn i’n agor fy safn o flaen <span class='it'>Cheops</span>. Ond yn
sydyn, cyfeiriodd fy sylw at un o’r lleill, a
gwelwn ddynion ar ben hwnw. Ac erbyn holi,
hwy oedd y cynta i’w goncro, o fewn terfyne
gwybodeth pawb oedd yn bresenol. Nid diffyg
cymhelliad barodd i mi aros i lawr, ond bwrw’r
draul a wnes, a oedd genyf ddigon o nerth i’w
hebgor i ymgymeryd â’r anturieth. Mi ddes i’r
casgliad yn fuan nad oedd, ac ni allodd holl
ddonie plant <span class='it'>Ismael</span> fy symud.</p>

<p class='pindent'>Heb fod y’mhell o’r gym’dogeth, yr oedd
gweddillion teml wedi cael ei dwyn i’r golwg.
Es i lawr, a bum yn crwydro am amser drwy’r
ystafelloedd a ddygent olion dyddie’r <span class='it'>Pharöed</span>—heibio’r
colofne trwchus a’r meini mawrion,
gan ryfeddu’r nerth a’r medr oedd wedi bod
wrth y gwaifch. Argyhoeddid chwi bob cam a
ro’ech fod a fyne caethion rywbryd â’r lle. Yr
oedd y slabie anferth yn ffitio i’w gilydd fel
morteisie, ac yr oedd un o honynt fel talcen tỳ
cymedrol. Pe d’wedse rhywun wrthyf gydag
awdurdod taw gwaith yr <span class='it'>Hebrëwyr</span> oedd y
cwbl, ni f’aswn yn synu dim.</p>

<p class='pindent'>Pwy na chlywodd sôn am y <span class='it'>Sphinx</span>? Pen,
gwyneb, ac ysgwydde dyn wedi eu tori allan
o’r graig, a marcie tywydd canrifoedd arnynt.
D’wedir ei fod yn hynach na’r <span class='it'>Pyramid</span> hyna’.
Pwy sy’n gwybod? Wyneba i’r anialwch, a
gwylia byrth toriad gwawr. Mae’n ara’ falurio
drwy’r oese, ond erys digon o hono ar ol i oroesi
oese lawer eto. Mor ddystaw y mae! ac mor
oer a stoicedd! Nid yw pelydre haul y cyhydedd,
na gerwin gorwyntoedd yr anialwch wedi
gwneud iddo syflyd ei emrynt gyment ag unweth
drwy’r hirfeth genedlaethe, ond pery i
ddisgwyl, disgwyl mor ddyfal heddyw ag erioed.
Am ba beth, ’sgwn i? Mae hen draddodiad
am y <span class='it'>Sphinx</span> ei fod yn gofyn cwestiwn i bawb
ele heibio, ac yn lladd pawb a fethent ei ateb.
Ond i ryw ddyn dd’od heibio ar ei dro, a’i
ateb ar ei gyfer; ac i’r <span class='it'>Sphinx</span> dori ei galon
mewn canlyniad, a throi’n gareg yn y fan. Y
cwestiwn oedd hwn: Beth oedd y crëadur a
gerdde yn y bore’ ar bedwar, yn y prydnawn ar
ddau, ac yn yr hwyr ar dri? Ai atebiad oedd
<span class='it'>Dyn</span>—ei fod pan yn blentyn y’more’i oes yn
ymgripian ar ei draed a’i ddwylo, pan yn ddyn
y’nawnddydd bywyd yn cerdded yn unionsyth
ar ei ddeudroed, a phan yn henafgwr y’mỳnu ei
ffon i’w helpu. Ond ’rwy’n meddwl taw am
<span class='it'>Sphinx</span> arall tua gwlad <span class='it'>Groeg</span> y d’wedir y
’stori yna, er fod hwn yn edrych yn ddigon
creulon i ddilyn hobi o’r fath.</p>

<p class='pindent'>Fe ga’dd y <span class='it'>Sphinx</span> fwy o effeth arnaf na’r
<span class='it'>Pyramidie</span>, ac nid heb iase’n ymsaethu drosof
yr edrychwn arno dros f’ysgwydd wrth ffarwelio
â’r lle. Dyma lle mae anialwch tywodlyd
y <span class='it'>Swdan</span> yn dechre’ o du’r gogledd, ac nid
oedd genyf nemor ffansi i’r morgrug duon a’r
ysgorpione a redent drosto.</p>

<div class='figcenter'>
<img src='images/i162.jpg' alt='' id='iid-0024' style='width:25%;height:auto;'/>
</div>

<div><span class='pageno' title='142' id='Page_142'></span><h1>PENOD XXIII.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>YCHYDIG O FRIWFWYD GWEDDILL.</p>

<p class='noindent'><img src='images/drop-c.jpg' style='float:left;width:8%;' alt='C'/>HWI gofiwch imi sôn am yr Amgueddfa yn
<span class='it'>Alecsandria</span>, lle y cedwid y cyrff a gladdesid
yn y Bedde Tanddaearol. Yr wyf y’meddwl
imi siarad am dani dipyn yn ddirmygus—mai
prin oedd ei hatdyniade—taw hyfdra’i swyddogion
duon oedd ei nodwedd amlyca’—ac nad
oedd yn werth ei chymharu â’i chwaer yn
<span class='it'>Cairo</span>. Nid wyf am dynu’n ol ddim a dd’wedes.
Mae’r un sy’ genym y’<span class='it'>Nghaerdydd</span> yn ei churo
i ffitie. Ond am un <span class='it'>Cairo</span>, mae’n sicr nad oes ei
rhagorach yn yr holl fyd. Mae ei safle ddaearyddol
rhwng y ddinas a’r <span class='it'>Pyramidie</span>, mewn
pentre’ o’r enw <span class='it'>Ghizeh</span>.</p>

<p class='pindent'>Es yno un diwrnod gyda <span class='it'>Huws</span>, ac nid wyf
yn meddwl imi flino nemor mwy erioed ag a
wnes y diwrnod hwnw. Cyn diwedd y dydd,
mi allwn feddwl fod fy nhraed yn llwythog o
falaethe, a gwynegon, a chyrn, gan drymed a
phoenused o’ent—fy nghefn fel pe b’ai rhywun
wedi rhoi cwlwm ar linyn fy spein—a’m pen
yr un fath yn union a phe b’ai’n efel go’ mewn
pwll glo, a chanoedd o forthwylion mewn llawn
waith ar ganoedd o eingione. Pan gofiaf am
hyny heddyw, mae fy nychymyg yn bywiogi’n
y fan, a bron nad af ar fy llw fod pine bach yn
chware’ drwy ’nghorff i gyd o’r coryn i’r gwadn.
Yr oedd fy ffrind wedi bod yno fagad o weithie
o’r blaen, a bydde fynyched ma’s a mewn—fynychach
yn wir, oblegid gwaherddid ysmygu
oddifewn. Mi dybiwn i y bydde caniatau
hyny’n welliant mawr. Ga’nad pa mor wrthwynebus
i rai pobl yw sawyr y ddeilen ysmygir,
mae’n rhaid fod cywreiniad eu ffroene
yn òd o eithriadol i beri iddynt ddewis sawyr y
lle o’i flaen. Yr oedd hwnw’n drwm anarferol
mewn ambell i ’stafell. Yr oedd drymed nes y
byddwn dan yr angenrheidrwydd weithie o
redeg at y drws i gael newid awyr; a’r prydie
hyny, gwelwn <span class='it'>Huws</span> ar ei hyd ar un o’r sedde’r
tu allan, y’mygu fel Swltan. Parod o’wn i
eiddigeddu wrtho; ond gan mai “unweth am
byth” oedd f’ymweliad i â’r wlad, yr o’wn yn
benderfynol o’i “gwneud” mor llwyr ag y base
f’amser a f’amgylchiade’n caniatau. Ac yn ol
yr awn bob tro.</p>

<p class='pindent'>Saif yr adeilad ar arwynebedd anferth o dir,
ac y mae’r ystafelloedd sydd ynddo’n ddirifedi
’mron. Cerdda <span class='it'>Arabied</span> talion i fyny ac i lawr
y gwahanol adrane gyda mursendod chwerthinus;
mae’n amlwg eu bod yn mawrhau eu
swydd y tu hwnt i bobpeth. Croesant eich
llwybr i bob cyfeiriad; deuant arnoch gyda
sydynrwydd poenus allan o dylle a chornele
anhysbys i chwi; a phan y byddwch wedi ymgolli
uwchhen gweddillion rhydlyd rhyw hen
<span class='it'>Pharo’</span> neu gilydd, ond odid na fydd dau neu
dri o’r swyddwyr duon hyn wrth eich penelin,
yn barod i chwi pytae’n eich bwriad i fyn’d a
<span class='it'>Pharo’</span> i ffwrdd. Mae diwrnod yn rhy fyr i
fyn’d drwy’r lle “ar ’sgawt;” mae wythnos yn
rhy fyr i fyn’d drwyddo’n feddylgar. Ceir yma
sgoroedd o <span class='it'>mummies</span> perffeth, wedi eu casglu
o bob cwr o’r <span class='it'>Aifft</span>. Mae <span class='it'>Rameses</span> yr ail a’r trydydd—<span class='it'>Pharoed</span>
amser <span class='it'>Joseph</span> a <span class='it'>Moses</span>—yma’n eu
corffoleth, mor debyg a dim i’r darlunie gewch o
honynt. Pobl a phen heb galon iddynt, deall
heb deimlad, gwareiddiad heb foesoldeb. Nis
gallaf byth edrych ar <span class='it'>Aifftwr</span> o’r cynoesoedd, ar
bapyr nac mewn amdo, heb deimlo iâs yn cymeryd
meddiant o f’asgwrn cefn. Ymddengys i
mi bob amser yn deip o greulondeb mewn
gwaed oer, ac y mae’r llygad llonydd yn eich
dilyn i bob man nes eich gwneud yn gaethwas i
ofn nas medrwch rhoi cyfri’ am dano. Mae yma
hen gôfadeilie o dywysogion fuont unweth mewn
bri—rhai’n weddol o gyfen, erill heb eu trwyne,
a nifer dda heb eu pene. Hen golofne sydd
mor llawn o saetheirie fel taw prin y gwelwch
ddim arall. Hen ddarne aur o wahanol gyfnode,
a hen ddarne arian o wahanol rane o’r wlad.
Breichlede, cadwyne, clustdlyse, a darne o waith
ede a nodwydd, y rhai oedd wedi bod mewn
cistfeini am filoedd o flynydde. Hen femrwne
a’u hinc mor glir a’r diwrnod y cawsant eu hysgrifenu;
 a dillad oddiar gyrff wedi eu perarogli,
heb fod fymryn gwaeth i’r golwg. ’Roedd yma
lon’d byd o ryfeddode y’mhob ystafell. Ond O,
mor iach oedd d’od allan i’r awyr agored, i
ymloewi’n yr haul, ac i yfed awelon adfywiol y
gerddi!</p>

<p class='pindent'>Wn i yn y byd os ydych yn cofio imi dd’we’yd
i <span class='it'>Jones</span> a mine fyn’d gyda’r trên i <span class='it'>Heliopolis</span> ar
brydnawn, lle gwelsom y nodwydd a’r pren.
Mi dd’wedes lawer o bethe am y lle hwnw, ond
’rwy’n meddwl imi ollwng dros gof i dd’we’yd
taw ’run yw’r wlad hono a <span class='it'>Gosen</span> gynt. O leia’,
dyna’r dybieth; ac y mae cryfach sail iddi
nag aml i dybieth debycach i’r gwirionedd.
Hwyrach y bydd gwybod cyment a hyna yn
’chwanegu at ddyddordeb yr hanes i rywrai;
oblegid mae amryw o bryd i’w gilydd wedi bod
yn fy holi i am wlad Gosen, fel pe baent ar
fedr ymfudo iddi. Ga’nad beth am hyny, nid
dyna wy’n hala ato wrth ymdroi fel yma—ond
hyn. Wedi ini gymeryd ein lle yn y cerbyd, a
phan oedd y peiriant yn rhoi’r arwydd cychwynol,
dyma’r drws yn cael ei agor eilweth, a
phererin arall yn cael ei wthio i fewn gan
ddwylo duon a lleferydd duach dau neu dri o
weision yr orsaf, nes ei fod ar ei ben yn erbyn
y drws cyferbyniol. A phe digwyddase hwnw
fod yn rhydd o’i glicied—fel y gweles hi lawer
gwaith—’does dim dwyweth nad allan y b’ase’r
truan yr ochr arall. Ond wedi i’r trên gychwyn,
ac iddo ynte gael amser i hel ei hun at ei
gilydd, a gosod ei hun ar y sêt yn daclus, cawsom
nine amser a chyfleusdra i gymeryd ’stoc o
hono. Dyn canol oed oedd, mi dybiwn, a golwg
wyllt arno—yn wir, ei lyged a hawlie’ch sylw
gynta’, yr o’ent ddysgleiried ac aflonydded. Yr
oedd twrban gwyn ar ei goryn, ac esgidie melyn
am ei draed; dillad gwael am dano, a’r rhai
hyny’n cael eu gwneud i fyny o hen lodre canfas
wnaed gan ryw deiliwr dorodd ar ei brentisieth
cyn dysgu ei grefft, a hen gôt oedd yn
profi ffydd <span class='it'>Jones</span> a mine i gredu taw côt ydoedd.
Ond prin oedd y pilin oedd am dano, a
phrinach oedd yr ymborth oedd ynddo. O, yr
oedd yn deneu! Siarade âg e’i hun am beth
amser—am ei fod yn credu na all’se siarad â
neb oedd gallach, meddwn i; am ei fod heb
orphen setlo cyflwr y bechgyn a’i gwthiasant i’r
cerbyd mor ddiseremoni, medde <span class='it'>Jones</span>. Bid fyno,
bu’n ddall a byddar i ni am ysped, ac yr oedd
sylwade fy ffrind ar ei bersonolieth yn ddoniol.
Ond wedi ini basio’r ail orsaf, dyma’r hen frawd
at <span class='it'>Jones</span>—yr hwn oedd yn eistedd ar yr un
fainc ag ef—ac yn clebran wrtho ei ore’ â’i
dafod ac â’i ddwylo, gan bwyntio ataf fi.</p>

<p class='pindent'>“Be’ mae’r hen gna’n ’i ddeud, <span class='it'>Jones</span>?”
meddwn.</p>

<p class='pindent'>“Mor bell ag yr w i’n gallu ddeall o,” ebe
ynte, “a ’dydi o ddim yn waith hawdd, mae o
am gael gwybod os ydach chi’n ddyn sanctedd.”</p>

<p class='pindent'>“Yn ddyn sanctedd! Be’ gebyst mae o’n
feddwl? A phwy hawl sydd ganddo i ame’n
sancteiddrwydd i mwy na’ch sancteiddrwydd
ch’i? ’Rwy’n siwr nad w i ddim yn edrych
yn fwy digymeriad na chithe, <span class='it'>Jones</span>.”</p>

<p class='pindent'>“Peidiwch gwylltio,” ebe fe; “nid y’ch
caritor ch’i, ond y’ch swydd ch’i, mae o’n
feddwl.”</p>

<p class='pindent'>“O! Ond pa’m mae o wedi fficsio arna’ i, mi
leiciwn wybod?” A tbybiwn fy mod wedi pinio
<span class='it'>Jones</span> yn erbyn y wal â’r cwestiwn yna.</p>

<p class='pindent'>“Oblegid eich colar!”</p>

<p class='pindent'>Aethum yn fud, ac nid agores fy ngene. Fy
ngholar! Hawyr, pa ddrwg a wnaeth fy ngholar!
Un gron oedd, o rywogeth yr Eglwys
Sefydledig o goleri, ac nid oedd digon o honi’n
y golwg i dynu sylw neb. Heblaw fy mod yn
siwr ei bod yn ddyledus i’r twba golchi er’s
dyddie. Gwelwn y dyn yn edrych arnaf a
math o “barchedig ofn” yn ei ymddangosiad, a
chyn imi gael amser i estyn allan fy llaw, yr
oedd ar ei linie o ’mlaen, ac yn parablu fel dyn
yn d’we’yd ei bader. Mi godes ar fy nhraed yn
union, ac mi ddangoses y sêt iddo; cododd ynte,
ac eisteddodd i lawr. Yna mi drois at <span class='it'>Jones</span>:</p>

<p class='pindent'>“Rho’wch dipyn o ole’ ar y mater,” meddwn,
gan geisio bod yn bigog.</p>

<p class='pindent'>“Mae o’n deud ’i fod o’n <span class='it'>Gristion</span>,” ebe fe,
“yn <span class='it'>Goptiad</span>, wyddoch, a mae o’n meddwl wrth
shâp y’ch colar y’ch bod chithe’n <span class='it'>Gristion</span>. Mae
o wedi bod yn deud wmbredd o bethe wrtho i
am danochi, yn ol dull y Dwyreinwyr yma—megis
y’ch bod chi’n ddyn glân, ac yn ddyn
duwiol, a’i fod o’n y’ch caru ch’i, ac na fydde
dim yn well geno fo na bod yn was i ch’i byth.
Dyna oedd o’n dreio ddeud wrthochi pan ar ’i
linie, ond fod ’i deimlade wedi myn’d yn drech
nag e’.”</p>

<p class='pindent'>Mae clywed dyn arall yn eich galw’n ddyn
glân, a chwithe heb gael datguddiad cyffelyb er
yn blentyn—ac yn ddyn duwiol, a chwithe’n
gwybod y bydde’n chwith gan neb sy’n eich
’nabod i gyfadde hyny, yn eich toddi’n union;
a mi edryches ar y crëadur craff dipyn yn fwy
serchus. Darllenodd fy llygad ar unweth, a
gwnaeth osgo i fwrw ei hun i lawr wed’yn.
Ond mi weles ei bod yn bryd i ddwyn y benod
i derfyniad.</p>

<p class='pindent'>“Os taw <span class='it'>Coptiad</span> yw,” meddwn wrth <span class='it'>Jones</span>,
“ceisiwch ganddo ddangos llun y groes ar ei
arddwrn.”</p>

<p class='pindent'>“Wel, ïe’n tê,” ebe fy nghydymeth, gan daro’i
goes â’i law; “sut na b’aswn i wedi cofio hyny?”</p>

<p class='pindent'>Trodd ato; ond mor fuan ag y gofynodd y
cwestiwn iddo, gwelwn wyneb y dyn y’newid,
ei lygad yn tanio, a’r olwg fwya’ cythreulig
y’myn’d arno. Hisianodd ychydig eirie rhwng
ei ddanedd, a symudodd i gongl bella’r cerbyd,
fel dyn wedi cael ei dd’rysu’n ei amcanion.</p>

<p class='pindent'>“Hwyrach y bydde’n well ini newid ein cerbyd
yn yr orsaf nesa,” ebe <span class='it'>Jones</span>.</p>

<p class='pindent'>“Pa’m? Be’ sy’n bod?” gofynwn.</p>

<p class='pindent'>“Mae ei gariad wedi troi’n gâs,” ebe ynte.
“Hen gna’ twyllodrus ydyw, ac nid yw’n fwy o
<span class='it'>Goptiad</span> na fine. Mae wedi deall rywsut mai
ch’i dd’wedodd am ei arddwrn; a phan geisies i
ganddo ei ddangos, d’wedodd y b’ase’n eich lladd
yn y fan pe b’ase’i gyllell ganddo. Wedi cyfri’
ar ein cydymdeimlad yr oedd, yn ddiame, ac ar
ein harian wed’yn.”</p>

<p class='pindent'>Pan ddaeth y trên i’r orsaf nesa’, ni fu raid i
ni symud. Aeth y twyllwr allan ei hun, ac ni
welsom ef mwyach. Ac wedi i’r trên gychwyn
drachefn, chwarddasom mor iach a chalonog nes
fod pob twrban yn y lle yn hongian allan o’r
ffenestri.</p>

<p class='pindent'>Mae’n ddrwg gen i dd’we’yd na fum mewn
gwasaneth crefyddol yn <span class='it'>Cairo</span> o gwbl, os na
chyfrifir imi’n gyfiawnder y bore y bum yn yr
Eglwys <span class='it'>Fahometanedd</span> gyda <span class='it'>Jones</span> ac <span class='it'>Ali</span>.
Mae llawer o bethe y’nglŷn â’r gwasaneth hwnw
yn fy ffafr. Ond mi gefes beder odfa yn <span class='it'>Alecsandria</span>.
D’wedaf air am danynt cyn dirwyn
y benod i fyny.</p>

<p class='pindent'>Mae dwy o eglwysi <span class='it'>Protestanedd</span> gan y
Saeson yn <span class='it'>Alecsandria</span>—yr Eglwys <span class='it'>Sefydledig</span>,
a’r Eglwys <span class='it'>Albanedd</span>. Ni weles y flaena’, ond
bum yn yr ola’ ddwyweth. Saif ychydig o’r tu
allan i’r ’sgwâr y sonies am dano, ac o fewn
haner ergyd careg i’r môr. Gwelir ei binacl o
bellder, a gelwir yr eglwys ar enw <span class='it'>Andreas</span>.
Mae’n gapel cysurus wedi myn’d iddo. Llofft
heb lawr ydyw. Ceir llawer capel y’<span class='it'>Nghymru</span>
yn llawr heb lofft; ond mae hwn yn wahanol.
Nis gwn be’ sy’ odditano, ond gwn fod yn rhaid
dringo dros wmbredd o risie ar ffurf corcscriw
cyn y deuir o hyd i’r fan lle mae <span class='it'>Andreas</span> yn
byw; a phe digwyddech sibrwd yn <span class='it'>Gymraeg</span>
ar ganol dringo—“andras o le ydi hwn!”—ni
bydde’n ymddangos gyment allan o le a llawer
man allasech enwi. Eistedda dros bum’ cant, mi
allwn dybied, yn y capel; ac yr oedd cynulleidfa
barchus o dros ddeucant ynddo ar fore’
Sul. Yr oedd y canu’n galonog, a’r defosiwn
y’naturiol. Tynwyd fy sylw at ddarn o frethyn
du oedd yn hongian ar draws yr adeilad, ychydig
uwchben y bobl, a dyfalwn beth alle fod.
Mi ddealles wed’yn taw ei bwrpas oedd i greu
awel pan fydde’r gwres yn fawr yn yr ha’. Yr
oedd ei ysgwyd yn ol a blaen yn lliniaru rywfaint
ar y poethder. Nid wyf yn cofio beth yw
enw’r pregethwr a glywes y bore’ cynta’ bum
yno, ond pregethodd yn rhagorol oddiar Ioan
xx. 15. Mwynhês y gwasaneth yn fawr drwyddo.
Un odfa’n unig a gynelir yma ar y Sabbath,
ond ceir odfa arall yn yr hwyr yn y Sefydliad
sy’n perthyn i’r morwyr yn ymyl y
porthladd. I derfynu’r dydd yn uniongred, es
yno, a daeth y cadben hefo mi. Yr oedd yma
gynulleidfa o haner cant, oll yn forwyr ond
nifer o gynorthwywyr o’r ddinas. Dyn gweddol
fyr, tywyll, tene, a bregethe, a’i dafodieth mor
ddwfn a dim a gynrychiolid ar ddydd y <span class='it'>Pentecost</span>.
Yr oedd pump o bob chwech o’i eirie’n
myn’d i golli oddiarnaf, ac yr oedd ei fater a’i
ymdriniad mor bell oddiwrth ddeall a chydwybod
ei wrandawyr ag yw’r dwyren oddiwrth y
gorllewin. Gofynodd y cadben i mi wrth ddychwelyd
i’r llong y noson hono be’ feddyliwn o’r
bregeth.</p>

<p class='pindent'>“Cyfleusdra ardderchog wedi ei ollwng i
golli,” meddwn; ac â hyn y cytune ynte. Bum
dan weinidogeth y brawd tafodrwm y bore’ Sul
dilynol yn eglwys St. <span class='it'>Andreas</span>, a thybiwn ei
fod yn ffitio’n well yno nag y’mysg y morwyr.
Yr ail nos Sul cawd pregethwr cwbl wahanol
yn y Sefydliad. Math o ddiwygiwr tanllyd
oedd hwn, a siarade wrth ei gynulleidfa fel pe
baem oll yn droseddwyr mewn carchar, ac yn
euog o dori’r gorch’mynion bob un. Yr oedd un
pregethwr yn cymeryd yn ganiataol ein bod oll
yn ddysgawdwyr; yr oedd y llall yn cymeryd
yn ganiataol ein bod oll yn lladron a llofruddion.
Y canlyniad oedd, fod y ddwy weinidogeth yn
aneffeithiol. Mi fydde ’beitu dwsin o honom yn
aros ar ol i ganu tonau <span class='it'>Sanci</span>—dyn o’r enw
<span class='it'>Gammidge</span>, goruchwyliwr y Sefydliad, yn arwen,
a dyn o’r enw <span class='it'>Owen</span>, o <span class='it'>Morpeth</span>, yn
chware’r offeryn. Ac yr wyf y’meddwl imi
dd’we’yd o’r blaen nad oedd neb yn canu’n fwy
“harti” yn y cyrdde hyn na chadben y llong y
des drosodd ynddi.</p>

<p class='pindent'>Tradwy ar ol y Sabbath ola’ hwn, pan oedd
y dyn yn pregethu oddiar fynydd <span class='it'>Ebal</span>, y cododd
y llong ei hangor, ac y trodd ei thrwyn i
gyfeiriad y gorllewin.</p>

<div><span class='pageno' title='152' id='Page_152'></span><h1>PENOD XXIV.</h1></div>

<p class='line' style='text-align:center;margin-bottom:0.5em;font-size:2em;'>*</p>

<p class='line' style='text-align:center;margin-bottom:1em;'>YN OL.</p>

<p class='noindent'><img src='images/drop-b.jpg' style='float:left;width:8%;' alt='B'/>ELLACH, “teg edrych tuag adre’.” Wedi
gwel’d llawer o bethe heblaw a ddesgrifir
yn y llyfr hwn, a chlywed rhagor nag a ddesgrifir
yma, a theimlo mwy nag a ellir ei ddesgrifio
ar ddu a gwyn, “daeth yr awr i’m ddïanc
adre’:” a rhyngoch chwi a mine, ni ddaeth
fymryn yn rhy gynar. Yr oedd yn perthyn i’r
fordeth yn ol rai helyntion oedd yn absenol o’r
fordeth allan. Llonydd ac unffurf oedd hono
o’i chymharu â hon. Mi dreiaf sôn am danynt
cyn tewi.</p>

<p class='pindent'>Cychwyn i’r nos a wnaethom wrth fyn’d, a
chychwyn i’r nos a wnaethom wrth ddychwelyd.
Yr oedd un o’r hen griw wedi cael ei
adel ar ol yn <span class='it'>Alecsandri</span>a, i fyw neu farw mewn
’sbyty. Efe oedd yr hwn y tosturiwn wrtho
gynt, pan yn troi’r olwyn. Ond caed un arall
yn ei le, fel na fu hyny’n golled i’r llong. Fe
ddowd hefyd o hyd i hogyn un-ar-bymtheg oed ar
ol cychwyn, yr hwn oedd wedi ymguddio mewn
rhyw gilfach o’r llestr heb i neb ei wel’d. <span class='it'>Stowaways</span>
y gelwir y math yma o deithwyr. Nid
ydynt oll o’r un cymeriad; ond hwyrach fod y
nifer luosoca’ o honynt yn cymeryd at y dull
yma o adel eu gwlad oherwydd eu bod wedi
gosod eu hunen yn llaw’r gyfreth drwy ryw
amryfusedd neu gilydd. Nid ydynt yn meddwl
am y posiblrwydd iddynt osod eu hunen yn
llaw’r gyfreth wrth aros mewn llong heb ganiatad
 wedi iddi gychwyn i’w mordeth. Ond
dyna fel y mae. Ceir erill yn anturio hyn oherwyth
ffit o anesmwythder, neu ddïogi, neu
awydd i wel’d y byd. A cheir ambell i grwt
amddifad yn eu plith, yn defnyddio’r cyfle hwn
i ddianc rhag gormes a chreulondeb meistr neu
berthynas. Ac un felly oedd hwn, os oedd coel
ar ei ’stori. Y maent oll yn cyfri’ ar gael eu
darganfod yn fuan, ac ar natur dda’r cadben.
Fe allse hwn ddisgyn i ddwylo gwaeth, a chymerodd
y <span class='it'>bos’n</span> ofal o hono.</p>

<p class='pindent'><a id='cheo'></a></p>

<div class='figcenter'>
<img src='images/i175.jpg' alt='' id='iid-0025' style='width:100%;height:auto;'/>
<p class='caption'><span class='bold'><span class='it'>CHEOPS A’R SPHINX.</span></span></p>
</div>

<p class='pindent'>Yr oedd y’noson dawel, gynes, a’r gwynt o’r
de. Daliodd goleudy <span class='it'>Pharos</span> i d’w’nu arnom wedi
ini fyn’d y’mhell i’r môr; ac wedi colli hwnw,
es i fy ngwely. Dranoeth, yr oedd y gwres yn
llethol, ac yn sibrwd ’storm y’nghlustie’r morwyr.
Deue’r gwynt poeth dros yr anialwch;
ac er fod mynyddoedd uchel rhwng yr anialwch
a’r môr, carie’r gwynt y tywod yn ei gôl nes fod
pob modfedd o’r llong yn orchuddiedig ganddo.
Yr oedd y gronyne mor fân a melfededd nes
galw am y chwyddwydr i’w dadgysylltu. Brodorion
o’r <span class='it'>Sahara</span> o’ent bob un, ac yr o’ent wedi
teithio dros gan’ milldir dros dir a dw’r cyn
cyredd y llong. Bu adar bach yn ein dilyn y
diwrnod cynta’ drwy’r dydd; nis gwn pa adar
y gelwid hwy, ond yr o’ent yn dlysion a dôf
iawn. Aethant i golli’r ail ddiwrnod. Mae’r
morwyr yn hoff o grëduried, gwar a gwyllt, ar
y llong; ac os lleddir un o honynt drwy ddamwen
neu fwriad, ceir hwy i ddarogan pob math
o flinfyd i’r llestr. Disgynodd crëadur tebyg i’r
locust hefyd o gerbyd y gwynt; daliwyd ef, a
buwyd yn dyfalu tipyn am dano. Mi geisies ei
gadw’n fyw dros y fordeth, ond bu farw’r trydydd
dydd. Erbyn hyn, yr o’em yn rhy bell
oddiwrth dir i dderbyn rhagor o hono.</p>

<p class='pindent'>Ce’s brofiad o ’storm ar y môr wrth ddych
welyd,—yn wir, mi ge’s hyny deirgweth. Daeth
y gynta’ arnom pan o’em yn tynu at <span class='it'>Malta</span>, yn
ymyl y fan lle’r aeth yn llongddrylliad ar <span class='it'>Paul</span>;
a bum yn ofni siwrne y b’ase’n myn’d yn llongddrylliad
arnom nine hefyd. Yr oedd rhai
pethe’n debyg rhwng ei daith ef a’n taith nine. O
<span class='it'>Alecsandria</span> y cychwynodd ef—felly nine. Am
y ddau ddiwrnod cynta’, cawsant hwy’r gwynt
o’r de—felly nine. Yna daeth “gwynt gwrthwynebus”
a môr cythryblus i’w llesteirio—felly
nine. Ond yn y fan yna, derfydd y tebygolieth,
a dïolch am hyny. Ni chawsom ni’r “Euroclydon”
fel hwy; enw presenol hwnw yw
<span class='it'>Simoon</span>. Ni chawsom ni ein bwrw ar ynys;
aethom heibio i <span class='it'>Melita</span> dranoeth yn ddïogel.
Ond fe fu’n gryn helynt arnom nine.</p>

<p class='pindent'>Golygfa gyffrous yw ’storm ar y môr, i’w
gwel’d o’r tir—ond mwy cyffrous yw bod ynddi.
Cynyddodd y “gwynt gwrthwynebus” ar hyd
y dydd, a chwyddodd y môr o dan ei guriade.
Penod hir o dreigliade a thafliade a fu hon.
Golche tunelli o ddyfroedd yn ddibaid dros ben
blaen ac ochre’r llong, nes ein gorfodi i gau pob
drws a ffenest’ o’r fath sicra’. Gwelid llestri’r
’stiward yn ymryddhau oddiar eu bache, ac yn
dawnsio’n wyllt o gwmpas y lle, nes creu’r
twrw creulona’. Dilyne gwrthddryche erill eu
hesiampl, gan ollwng eu gafel ar y dec. Erlidient
eu gilydd, tarawent yn erbyn eu gilydd, a
neidient dros eu gilydd fel pe baent wedi eu
cynysgaeddu’n sydyn â rhyw fath o ddealltwrieth,
ac y’methu dygymod â’u sefyllfa newydd.
Wrth sefyll yn ymyl drws y caban, cyn iddi
fyn’d cynddrwg, gwelwn y môr yn d’od ataf fel
mynydd byw—y llong yn plymio i lawr ar ei
phen i ganol y dyfnder, a’r mynydd yn hollti’n
filoedd o frynie drosti; darne erill, fel eirth
gwynion, yn dringo dros ei hochre, tra cwyd y
llestr ei phen o’r dyfnder drachefn, gan ysgwyd
ei hun yn rhydd o’r trochion, fel yr ysgwyd
llew ei fwng yn rhydd o wlith y bore’. Ac yn
y blaen eilweth a tbrosodd. Neu, hwyrach y
newidia ei symudiade, ac, mewn ufudd-dod i’r
llywydd, yr ysgoga bwynt neu ddau ar ei chwrs,
fel ag i beri iddi ogwyddo ychydig i un ochr, ac
wrth hyny ddwyn ei rhagfurie i ymyl y dw’r, a
chodi tòn fydde’n pasio i fyny’n gorfforol i’r dec—gan
fyn’d dros yr un gwaith yr ochr arall.
Neu, hwyrach y tarewid hi ar ei hysgwydd gan
foryn bradwrus, nes peri iddi golli ei chydbwysedd
am ychydig, heb wybod yn iawn beth i
wneud, ai ymsuddo ai ymrolio—ac yn gwneud
pob un o’r ddau. Canlyniad hyny fydde dwyn
eich traed odditanoch; a mi ge’s brofiad anymunol
o beth fel hyn yn y caban, pan oedd y
dymestl wedi cyredd ei gwylltineb eitha’. Eisteddwn
ar fainc yn un pen i’r ystafell, a dyma
haner-ymroliad dirybudd yn fy nhaflu’n ddiseremoni
i’r pen arall; a phan o’wn ar fy ffordd
i dd’od ’nol, dyma haner-ymsuddiad yn cymeryd
lle nes cael o honof fy hun yn cofleidio’r ’stôf
oedd ar ganol yr ystafell, a’r fainc yr eisteddaswn
arni wedi newid y drefn, ac yn eistedd
arnaf fi yn gysurus. Mi f’asa’r cofleidio hwnw’n
siwr o fod yn gynesach pe b’ase tân yn y ’stôf;
ond ’roedd o’n ddigon sylweddol fel yr oedd—braidd
ormod felly, yn ol fy marn ar y pryd.
Ofn? Oedd; pa’m y celaf ef? Pe d’wedwn
nad oedd, pwy’m crede? Eto, prin y gwydde
neb arall hyny; ac yr oedd ambell i anffod
ddigri fel hon y’nghanol yr helyntion i gyd yn
help imi gadw fy hun rhag cael fy llwyr-berch’nogi
ganddo. Wedi ara’ dynu at <span class='it'>Malta</span>,
a chael y tir i dori rhysedd y gwynt, llonyddodd
pethe, a chawsom hamdden i gymeryd ein
hanadl. Ond och fi! ni chwenychwn ail-argraffiad
o’r peder-awr-ar-hugen diwedda’.</p>

<p class='pindent'>Y’mhen tri neu bedwar diwrnod, daeth un
arall ar ein traws; ac er na pharodd c’yd a’r
llall, yr oedd ffyrniced hob mymryn. O Gulfor
<span class='it'>Lyons</span> y daeth hon, a’r gwynt a’r gwlaw oeraf
a garwaf yn ei chôl. Deue i’n herbyn gyda
rhuthr, a chawsom ddwyawr gyffrous dros ben.
Berwe’r môr yn ffrochwyllt; tarawe’r gwynt ar
ochr y llestr fel cyflegre, a neidie’r dyfroedd i’r
dec fel môr-ladron. Yr oedd yr hen long ar ei
gogwydd ar hyd yr amser, ac yr oedd hyd
y’nod y ’stiward yn gwneud cryn ’stumie wrth
geisio cerdded yn gywir. Ond lliniaru wnaeth
mor sydyn ag y dechreuodd, fel ambell gyffroad
y’<span class='it'>Nghymru</span>; a cha’dd <span class='it'>Bismarc</span> a mine rwyddineb
i gerdded yn fwy parchus, heb ein bod yn
cael ein drwgdybio o fod wedi meddwi.</p>

<p class='pindent'>Daeth y trydydd argraffiad allan wedi ini
gyredd y Sianel—Sianel <span class='it'>Pryden</span>. Dim ond
gwlaw a niwl—gwlaw a niwl oedd y drefn o’r
amser y daethom i fewn i’r amser yr aethom allan.
Gwaith peryg’ yw mordwyo’r sianel hon ar dywydd
fel yma. Mae mwy o ofn y niwl ar y
morwyr na’r dymestl waetha’ pan fo’r awyrgylch
yn glir. Mae’n anodd gwel’d y goleuade, ar làn
nac ar long, nes y byddwch yn eu hymyl. Ychydig
all’swn fod ar y dec, ac ychydig welswn
oddiyno, pe mentrwn. Pasiem o fewn dim ymron
i’r làn heb ei wel’d. Ce’s gip ar Ynys <span class='it'>Wyth</span> fel
drychioleth ar ein haswy. Dim ond un noson
ar ei hyd dreuliasom yn y Sianel, a noson ofnadwy
oedd. Yr oedd yr elfene fel pe baent
wedi eu gollwng yn rhydd gyda’u gilydd i’n
llyncu’n fyw ar ddiwedd y daith. Disgyne’r
gwlaw creulona’ drwy’r nos, gan waethygu at
yr ail wyliadwrieth. Ysgreche’r gwynt mewn
natur ddrwg, ac ysgytie’r llong megis yr ysgytia
ci neu gath lygoden. Ymgynddeirioge’r môr o
dan ffrewylle ysgorpionedd y gwynt, a neidie
dros y decie ucha’ wrth geisio dïanc, dan falu
ewyn fel y lloerig gynt. Ac i wneud pethe’n
waeth, tewychu wnai’r niwl. Daeth niwl a
gwlaw yn lle gwlaw a niwl. Bu agos ini gam-gymeryd
<span class='it'>Beachy Head</span> am <span class='it'>Dungeness</span>, ac ni fu
ond trwch blewyn rhyngom a tharo ar <span class='it'>draethelle
Goodwin</span>. Mae f’asgwrn cefn y’myn’d fel
colofn o rew’r funud yma-pan gofiaf hyny. Ond
dïolch  i Dduw, cyraeddasom Fôr y <span class='it'>Gogledd</span> yn
ddïangol: a phan ofynes i’r cadben dranoeth y
ddrycin, beth oedd ei farn am y noson:</p>

<p class='pindent'>“<span class='it'>A very dirty night</span>,” ebe fe; a dyna’i gyd.
Ond pan dd’wedaf wrthych iddo ef fod ddeuddeg
awr ar y bont heb newid ei ddillad na
symud o’r fan, cewch syniad gwell am y noson
hono nag a gewch oddiwrth ei eirie ef ei hun.</p>

<p class='pindent'>Mi ge’s rywfent o wybodaeth hefyd o’r peryglon
a’r ofnadwyeth sy’n gysylltiedig â gwrthdrawiad
ar y môr. Tua deg o’r gloch y nos
ydoedd, ac yr o’em yn tynu at <span class='it'>Algiers</span>. Yr oedd
y’noson dawel, braf, heb gwmwl uwchben, heb
dòneg odditanodd, na digon o chwa’n pasio
heibio i symud blewyn o’ch gwallt. ’Ro’wn i yn
ystafell y siart hefo’r cadben, a’r prif swyddog
ar ei wyliadwrieth ar y bont. Mi ddigwyddes
droi fy mhen ar ganol siarad, a gwelwn y drws
yn cael ei gil-agor yn araf, a bys yn amneidio
ar y cadben. Gwelodd y cadben ef hefyd, ac
allan ag e’n union. Wrth iddo agor y drws yn
lletach, dyna lle’r oedd gwyneb y prif swyddog
fel gwaith sialc ar bared ddu. Ffroenes beryg’
yn union. Es ine allan, a beth a weles ond llong
anferth yn d’od tuag atom ar ein llwybr, heb
ond ryw haner chwarter milldir rhyngom â hi.
Hi ddeue i lawr arnom heb newid dim ar ei
chwrs, fel pe na bai neb wrth y llyw, nac ar y
wyliadwrieth. Arosasom, a swniwyd yr arwydd
o beryg’. Wedi i’n peiriane ni sefyll, clywn
beiriane’r llong arall yn curo’n uchel, ac yn
uwch, a’r sŵn yn disgyn ar fy nghlustie fel sŵn
ffust y ’sgubor gynt, wrth ddisgyn ar y llawr-dyrnu.
Nid o’wn wedi clywed rheiny er pan
o’wn yn grwt gartre’; ond daethant i’m cof ar
ganol Môr y <span class='it'>Canoldir</span>, dros gyfandir o bymtheg
mlynedd ar hugen. Wrth glywed y corn yn
crïo allan, daeth y dynion i’r dec yn dyrfa—y
rhai oedd wedi myn’d i’w gw’lâu’n d’od yn eu
cryse, a’u gwynebe’n wynach na’r pilin oedd
am danynt: oblegid dychryn mawr y morwr,
pan ar y môr, yw gwrthd’rawiad. Ar ol iddi
dd’od mor agos atom ag y medre ’mron, heb
daro’n ein herbyn, mae’r fileines, yn lle cymeryd
ei llwybr prïodol, yn croesi pen blaen ein llong
ni, yn cymeryd yr ochr chwith yn lle’r ochr dde,
ac yn diflanu i’r nos. Pe baem ni wedi cyd-symud,
a chadw ein hochr ein hun, i’r gwaelod yr aem
yn anocheladwy. Wrth basio, taflodd rhywun
lenllïan mawr dros ei hymyl i guddio’i henw.
Gwaeddodd y cadben allan yn ddigon uchel
iddynt glywed:</p>

<p class='pindent'>“<span class='it'>You deserve to be shot!</span>” Nid oedd y’mhell
o’i le. Y tebygrwydd yw fod yno ddawnsfa’n
cymeryd lle, ac iddi brofi’n ormod o demtasiwn
i’r swyddog oedd ar y wyliadwrieth. Dyna fel
y mae llawer llong y’myn’d i’r gwaelod, heb neb
ar ol i fynegi’r hanes. Es i’r gwely’n fuan
wed’yn dan ddiolch am y waredigeth; ond am
y peryg’ y breuddwydiwn.</p>

<p class='pindent'>Chwi gofiwch imi fyn’d heibio Craig <span class='it'>Gibraltar</span>
yn y nos pan es allan, ac mai’r help a gefes i
ymgynal dan y siomedigeth oedd cofio y b’aswn,
os arbedid fi, yn d’od y ffordd hono eilweth wrth
ddychwelyd. Yr oedd pellder o ddeugen milldir
rhyngom â hi pan welsom hi gynta’. Fel y
deuem y’nes ati, enille arnom fel y <span class='it'>Pyramidie</span>.
<span class='it'>Pyramid</span> y môr oedd hon, ac o waith natur. O’r
diwedd, yr ydym yn ei gwynebu, ac y’morio o
fewn haner milldir iddi. Craig anferth ydyw,
yn codi’n syth o’r mor i ganoedd o droedfeddi
o uchder, ac yn dinystrio pob gobeth i neb fedru
ei dringo byth o’r gogledd nac o’r dwyren. Ar
yr ochr orllewinol, llithra i lawr yn raddol i’r
bau, lle mae tre’ <span class='it'>Gibraltar</span> yn gwynebu tref
<span class='it'>Algeciras</span> yr oehr arall. Gysylltir y graig â
thir <span class='it'>Sbaen</span> gan lain main ac isel o dir a elwir
“Gwlad Neb”—tir canolog, yn wleidyddol a
daearyddol. Ni pherthyn i <span class='it'>Sbaen</span> na <span class='it'>Pryden</span>;
a d’wedir nad yw’r bobl sy’n byw yma’n talu
rhent na threth. Hapus dyrfa! Dan y graig
angore llong ryfel, ac yn y bau rhifes ddeuno.
Gweles fâd <span class='it'>torpedo</span> yn hwylio tuag at y gynta’.
Darn hir, cul, bâs, main, a thywyll oedd, yn
symud yn ddistaw a chyflym, a’i osgo’n d’we’yd
taw crëadur peryg’ i ymhel âg ef ydoedd.
Gwelir cyflegre ’mhob man ar goryn a gwyneb
y graig, ac y mae’r nifer luosoca’ o’r golwg. Mae
<span class='it'>Ceuta</span>’r ochr arall i’r Culfor. Perthyna hono i
<span class='it'>Sbaen</span>, fel ad-daliad am golli <span class='it'>Gibraltar</span>, ac y
mae’n dre’ dlos dros ben. Nid oes ond tua saith
milldir rhyngddynt. Tery’r Graig y meddwl
dynol â syniad diapêl am allu <span class='it'>Pryden Fawr</span>.
Teimlwn yn falch wrth basio fy mod yn <span class='it'>Brydeiniwr</span>,
yn enwedig pan gofiwn fod holl alluoedd
y lle at fy ngwasaneth i i’m hamddiffyn, pe
bydde taro. Bu adeg pan oedd <span class='it'>Sbaen</span> yn brif
allu’r Cyfandir, os nad y byd; ond heddyw,
delir ei thrwyn ar y maen llifo gan y <span class='it'>Sais</span>. Oni
bai hyny, gwae fydde i <span class='it'>Ewrop</span>. “<span class='it'>England, with
all thy faults, I love thee still.</span>” Yr wyf yn
ddigon o <span class='it'>Gymro</span> i gydnabod rhagoriaethe fy
nghymydog heb genfigenu wrthynt. Nid oes
gyffelyb iddi y’mysg holl wledydd y byd. Y
feddyginieth ore’ i wrthweithio rhagfarn gwrth-<span class='it'>Brydeinig</span>
yw myn’d allan i wel’d ei gallu yn y
Trefedigaethe. Fynycha’, y bobl sy’n rhegi eu
gwlad yw’r bobl sy’n byw ar hyd eu hoes o
fewn golwg i ffumer y tŷ lle ganed hwy. “Duw
Gadwo’r Brenin.”</p>

<p class='pindent'>Mi gefnes ar yr <span class='it'>Aifft</span> gan deimlo ’mod i’n
cefnu ar olion gwareiddiad a ragore mewn rhyw
bethe ar wareiddiad yr ugeinfed ganrif. Ond
beth yw gwareiddiad heb <span class='sc'>Gristionogeth</span>?
Bedd wedi ei wyngalchu, a’i du fewn yn llawn
malldod a melldith—addurniade gwychion ar
gorff marw—crochan wedi ei baentio, ac angeu’n
byw ynddo. Ni fedr gwareiddiad heb <span class='it'>Grist’nogeth</span>
waredu na phobl, na chenedl, na gwlad.
B’le mae <span class='it'>Rhufen</span> a’i gallu heddyw? B’le mae
<span class='it'>Carthage</span>, ei gwrthymgeisydd mewn awdurdod?
B’le mae <span class='it'>Assyria</span> a <span class='it'>Babilon</span>? B’le mae <span class='it'>Groeg</span>
a’i cherflunieth, ei hyodledd, a’i philosophi? Y
gwledydd mwya’ gwâr y t’w’nodd haul Duw
arnynt erioed—pa le y maent? Eu gwareiddiad
nis achubodd hwynt, a’u hathrylith nis cadwodd
hwynt yn fyw. Dïolch i <span class='sc'>Dduw</span> am wareiddiad,
ond dïolch yn fwy am <span class='sc'>Gristionogeth</span>.</p>

<p class='pindent'>Am y gweddill o f’anturiaethe y’nhir <span class='it'>Ham</span>,
onid ydynt i’w cael ar gof a chadw erbyn dydd
datguddio?</p>

<hr class='tbk100'/>

<p class='line' style='text-align:center;'>GWRECSAM: ARGRAFFWYD GAN HUGHES A’I FAB.</p>

<hr class='tbk101'/>

<p class='line' style='margin-top:2em;font-size:1.1em;font-weight:bold;'>Transcriber’s Notes:</p>

<p class='noindent'>Spelling and punctuation have been left as in the original.
Some illustrations have been moved slightly from their original positions to keep paragraphs intact.</p>

<hr class='tbk102'/>

<p class='noindent'>[End of <span class='it'>I’r Aifft Ac Yn Ol</span> by D. Rhagfyr Jones]</p>








<pre>





End of the Project Gutenberg EBook of I'r Aifft Ac Yn Ol, by D. Rhagfyr Jones

*** END OF THIS PROJECT GUTENBERG EBOOK I'R AIFFT AC YN OL ***

***** This file should be named 56275-h.htm or 56275-h.zip *****
This and all associated files of various formats will be found in:
        http://www.gutenberg.org/5/6/2/7/56275/

Produced by Mardi Desjardins & the online Distributed
Proofreaders Canada team at http://www.pgdpcanada.net

Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org



Section 3. Information about the Project Gutenberg Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

  </body>
  <!-- created with fpgen.py 4.56 on 2017-12-31 15:08:51 GMT -->
</html>
